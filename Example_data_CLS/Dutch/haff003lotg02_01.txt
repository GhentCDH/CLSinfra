2017 dbnl Jacob Haafner, Lotgevallen en vroegere zeereizen (ed. C.M. Haafner). Johannes van der Hey, Amsterdam 1820   Wijze van coderen: standaard          LOTGEVALLEN EN VROEGERE ZEEREIZEN VAN JACOB HAAFNER; VOLGENS DESZELFS NAGELATENE PAPIEREN UITGEGEVEN DOOR C.M. HAAFNER. MET PLATEN. 

  Te AMSTERDAM, bij JOHANNES VAN DER HEY. MDCCCXX. LOTGEVALLEN. Het was op het einde van het jaar 1809, en dus ruim tien jaren geleden, dat ik het ongeluk had mijnen vader, den Schrijver van dit en andere Werken, te verliezen. Zoodra ik weder tot gezette bezigheid bekwaam was, haastte ik mij de belofte te vervullen, die ik hem, kort voor zijn afsterven, gedaan had, om het door hem slechts even begonnen Werk: Reize te voet door het Eiland Ceylon, verder voor de drukpers gereed te maken. Deze Reize zag dan ook in het begin van
het daaropvolgend jaar, bij den Boekverkooper allart, het licht. Ik vond daarna nog eene menigte stoffe en genoegzame aanteekeningen tot het uitgeven van nog verscheidene niet minder belangrijke Reisverhalen, doch ook tevens evenveel redenen dezelve onaangeroerd te laten rusten, en mij met geene verdere uitgave te bemoeijen.   Eensdeels was de behandeling van den Boekverkooper allart, die, onder anderen, eene geheel vreemde Voorrede, gedurende mijne afwezendheid, plaatste, en mij daardoor, in meer dan één opzigt, benadeelde, alles behalve geschikt, om mij tot het ondernemen van zulk een moeijelijk en ondankbaar werk aan te moedigen.   Andere beletselen waren: eerst de verwijdering uit de stad mijner geboorte - daarna de wisselvalligheid van het lot van elken jongeling onder de Fransche over-heersching, waardoor men tot iedere onderneming van eenigen duur den moed verloor - verder de werkelijke militaire dienst, waartoe ik, gedurende de toenmaals zoo heugelijke Omwenteling van 1813, in ons Land, gedwongen was - mijne daarop gevolgde drukke beroepsbezigheden, en eene menigte omstandigheden meer, allen zoo vele magtige hinderpalen tegen de uitgave van de onder mij berustende handschriften mijns vaders.   Daarenboven was het mij ten hoogste stuitend, meer dan eens de soms bedekte, maar dikwerf ook onbewimpelde verklaring van menigen baardeloozen knaap te moeten hooren, dat, wel is waar, de verhalen der reizen en lotgevallen mijns vaders vrij aardig waren om te lezen, maar dat men niet konde begrijpen, hoe hij dit alles voor ware gebeurtenissen wilde opdisschen: - meestal zweeg ik stil, achtende het der moeite niet waardig, mij met soortgelijke lie-den in wijdloopige woordenwisseling in te laten over een onderwerp, dat mij te na betrof, om uit mijnen mond geloofbaar te klinken.   Voor verstandige en beredeneerde lieden behoeft hier echter wel geene andere wederlegging, dan dat men hen opmerkzaam make op de overeenkomst van tijden, plaatsen, personen en duizenderlei, daarin voorkomende, omstandigheden, die het onmogelijk is, in een verdicht verhaal, op die wijze, in te vlechten en zoo standvastig vol te houden. Het is waar, de lotgevallen mijns vaders volgden zich, met eene verwonderlijke snelheid, op, en verdrongen, als ware het, elkander; dan, hierin bestaat, evenmin als in die lotgevallen zelve, zoo veel buitengemeens of onmogelijks. Hoe vele menschen, en vooral zeevarenden en militairen, leven er niet onbekend, die even wonderlijke en romaneske ontmoetingen hebben gehad, zonder er ooit aan te denken, om de-zelve in het licht te geven, en er ook, door hunne nederige geboorte en opvoeding, niet toe in staat zijn! Mijn vader was daarbij gestadig op verre reizen, en het is dan, dat de mensch geheel andere ontmoetingen heeft, dan wanneer hij in zijn vaderstad een plantenleven leidt, het geld verteert, dat zijne ouders voor hem gewonnen, of de affaire voortzet, die zij opgerigt, en tot zelfs de vrouw trouwt, die zij voor hem gevrijd hebben: dat soortgelijk volkje met verwaandheid over alles uitspraak doet, en wat het niet kan begrijpen, 
gemakkelijkheidshalve, voor logens houdt, omdat er te veel moeite tot een naauwkeurig onderzoek vereischt zoude worden, is eene zoo bekende zaak, dat er zich niemand meer over verwondert.   Eene andere bedenking, doch van minder aanbelang, heeft mij, in de uitgave van het onderhavige Werk, almede zwarigheid doen vinden: deze bladen,
namelijk, behelzen een, in mijne oogen, aandoenlijk tafereel van den nederigen, verachten en ellendigen staat, waartoe zich mijn vader, in zijnen vroegsten leeftijd, buiten zijne schuld, gebragt zag; dit, evenwel, zal, des ben ik verzekerd, menigen verwaanden zotskap, die alleen door de goedheid des Hemels voor dergelijke ongevallen is bewaard gebleven, den neus doen optrekken, en hij zal zich verwonderen, hoe men eenen gewezen en Kajuitwachter de eer heeft kunnen aandoen van hem onder de fatsoenlijke lieden te rekenen. Ik beken het, de bedenking, om de nagedachtenis van eenen mij zoo waarden persoon aan de beoordeeling van soortgelijke lieden prijs te geven, was mij onverdragelijk, en heeft mij lang teruggehouden: - dan, men leert zich langzamerhand naar de vooroordeelen der wereld schikken, en wanneer men zoo dikwerf, als ik, met de honende trotschheid en verachtelijke behandeling van zoo menigen opgeblazenen vermogenden trotschaard te kampen heeft
gehad, zal men mij deze valsche schaamte ten goede houden. Hoe ver is echter de man, die zich, door zijn eigen verwonderlijk genie, en geenszins door behulp van goede vrienden en aanbevelingen, van den laagsten staat tot de hoogste eer en aanzien en eene niet geringe fortuin wist te verheffen, niet verheven boven die nietige wezens, welke, steunende op de middelen, hun door anderen nagelaten of verschaft, niets anders kennen, dan het leven te verbitteren van, en met verachting neder te zien op dezulke, die het ongeluk hebben van hen afhankelijk te zijn!   Het tegenwoordige Werk zoude derhalve nog langen tijd, zoo niet voor altoos, in de vergetelheid begraven zijn gebleven, indien niet de aanmoediging van eenige aanzienlijke en kundige lieden, op wier oordeel ik zeer veel prijs stel, mij tot deszelfs uitgave genoopt, en de denkwijze van mijtten tegen-woordigen Uitgever mij voor de slinksche handelwijze, die ik vroeger onderging, gewaarborgd hadden.   Ik heb dan het in orde brengen van deze Reizen ondernomen, en twijfel geenszins of dezelve zullen met evenveel graagte, als de vroeger uitgegevene Werken van den, bij het publiek beminden, Schrijver, gelezen worden; te meer, daar deze bladen die lotgevallen behelzen, waarvan hij zelf zegtZie Reize van Madras enz. naar Ceylon, bl. 2.: ‘Zoo had ik nu van mijn elfde tot mijn achttiende jaar bijna gansch Indië doorgezworven; schipbreuken, ziekten, doodsgevaren en rampen van allerlei aard had ik geleden en ondergaan; het verhaal mijner lotgevallen, gedurende deze omzwerving, zoude ongeloofelijk schijnen, enz.’   Dan, hoe ongeloofelijk dit verhaal schijnen moge, is hetzelve niettemin waar: ik bezit, zoo van deze Rei-zen, als van alle, de eigenhandige aanteekeningen mijns vaders, die in eenen tijd opgesteld zijn, dat hij nooit dacht in Europa terug te zullen keeren, en veel minder het verhaal zijner ontmoetingen in het licht te geven.   Elk, die zich, in die tijden, in de Oostindiën bevonden heeft, of, op eene andere wijze, met de Indische zaken wel bekend is, zal beter dan iemand in staat zijn de waarheid der verhaalde bijzonderheden en de juistheid der gemaakte AanmerkingenIk heb de mijne van deze, door de woorden: Aanm. van den Uitgever, onderscheiden. omtrent menige gindsche inrigting te beoordeelen en te erkennen. Ik heb gemeend die Aanmerkingen, ofschoon soms vrij scherp, niet te moeten onderdrukken, vermits dezelve volstrekt geene personaliteiten behelzen, en dat hetgene over de verschillen-de Administratiën in die Landen gezegd is genoegzaam bewezene waarheden zijn bij al diegene, welke gelegenheid hebben gehad met de Indische zaken bekend te worden. Hier komt bij, dat de Schrijver ook maar alleen spreekt over hetgene in die tijden plaats vond, en wij willen hopen, dat alles thans eene geheel andere gedaante verkregen zal hebben, en de bestaan hebbende misbruiken afgeschaft zullen zijn, immers voor het weinige, dat wij nog de magt hebben in gindsche Landen te veranderen.   Voor het overige zal men het mij, geloof ik, dank weten, dat ik de namen weggelaten heb van die personen, waarvan eenige voorvallen of omstandigheden in dit Werk voorkomen, welke hun weinig tot eer verstrekken, want ofschoon de meeste daarvan reeds overleden of in verre Landen woonachtig zijn, kunnen er echter hier of elders van derzelver familiën bestaan, die ongaarne eene blaam op hunne namen
zouden geworpen zien, aan welker oorzaak zij allezins onschuldig zijn, en waartoe zij niets bijgedragen hebben. Ééne uitzondering is hieromtrent door mij gemaakt, ten aanzien van den naam van koelbier, waarvan het verzwijgen mij weinig zoude gebaat hebben, doordien dezelve in de Reize van Madras naar Ceylon reeds voluit genoemd is geworden; voorts weet ik ook niet, of iemand, die zoodanig de menschheid onteert en de schandvlek der maatschappij en van zijn beroep is, wel eenige verschooning verdient. Het is waarlijk eene nog veel te geringe straffe voor de ongehoorde gruweldaden, door hem bedreven.   Ten slotte zal men vinden, dat het tegen woordige Werk juist dáár eindigt, waar het verhaal der Lotgevallen op eene Reize van Madras over Tranquebar naar Ceylon, uitgegeven bij a. loosjes, pz., begint; hierop volgt onmiddellijk, zoo als ligt na te gaan is, de Reize te voet door
het Eiland Ceylon, door mij uitgegeven bij j. allart; tusschen dit tijdvak en het begin der Reize in eenen Palanquin, mede bij allart, bestaat eene gaping van verscheidene jaren, die mijn vader in Bengalen doorbragt, en alwaar hij den grondslag tot het aanzienlijk vermogen legde, waarmede hij in Europa terugkeerde, en waarvan hij zijne overige dagen in eene genoegelijke rust meende te kunnen doorbrengen; dan, helaas! de Fransche Revolutie beroofde hem, met menige anderen, van zijn zoo zuur verworven vermogen, door de vernietiging der 125 millions, in welke fondsen hij het zijne geplaatst had. Dus vervolgden hem ook hier zijne ongelukken, en was hij, in zijnen naderenden ouderdom, op nieuws genoodzaakt de zoo zeer door hem gewenschte onafhankelijkheid op te offeren, om in het bestaan van zijn huisgezin te voorzien. Het verhaal zijner lotgevallen, gedurende dit verblijf in Bengalen, ben ik voornemens, zoodra mogelijk, en
misschien wel dit jaar, het licht te doen zien; en ten einde eene aaneengeschakelde levensgeschiedenis van mijnen vader te kunnen leveren, zal ik, tot besluit, de zeereizen en ontmoetingen uitgeven, die hem in Europa teruggevoerd hebben.   Er blijft mij alleen nog overig de aanmerkingen te voorkomen, die men waarschijnlijk zoude kunnen maken op het onderscheid van mijne handteekening hafner en den naam haafner, die op den titel van dit en andere Werken mijns vaders voorkomt. Hiermede is het dus gelegen: Mijn vader ondervond, eenige jaren voor zijnen dood, dikwijls de onaangenaamheid zijne brieven verwisseld te zien met die van eenen hier woonachtigen Koopman, häffner, die, even als hij, destijds, eene drukke korrespondentie met Engeland onderhield; om dit, op de geschiktste wijze, voor het vervolg te doen ophouden, nam mijn vader eene a meer in zijn adres aan, en heeft
zulks, uit gewoonte, volgehouden; ook ik zoude misschien nooit aan eene verandering gedacht hebben, indien mijn oom, die Predikant in Oostvriesland is, mij niet opmerkzaam gemaakt had op de nadeelige gevolgen, welke zulk eene niet gewettigde naamsverandering te eenigen tijde voor onze familie zoude kunnen hebben; ik nam dus dadelijk onzen vorigen naam in alle onderteekeningen weder aan, en het is alleen om geene tegenstrijdigheid voor het oog te vertoonen, dat ik de namen op het titelblad van het tegenwoordige Werk bij de eens aangenomene gewoonte gelaten heb.   Ziedaar, lezer! eene en andere ophelderingen, die ik gemeend heb dit Boekdeel te moeten doen voorafgaan; terwijl ik u voorts evenveel vermaak in het lezen daarvan toewensch, als ik bij de bewerking ondervonden heb.   Amsterdam, 1 April, 1820. c.m. hafner. INHOUD.       Mijn levensloop is eene aaneenschakeling van de zeldzaamste ontmoetingen en wederwaardigheden geweest; even als de elkander verdringende wolken aan het stormachtig uitspansel, volgden mijne onheilen zich onafgebroken op; - naauwelijks uit eenen gevaarlijken of neteligen toestand gered, vond ik mij steeds weder in nieuwe moeijelijkheden gewikkeld; - naauwelijks scheen de zon van voorspoed voor mij te
zullen opdagen, of versche rampen rezen onverwacht als uit eenen afgrond op, en stortten mij in nog grootere ellende dan te voren; dikwerf heb ik mij, bij het terugdenken aan mijne doorgestane ongemakken en tegenspoeden, verwonderd, hoe ik dezelve heb kunnen te boven komen en onder derzelver gewigt niet bezweken ben. De Voorzienigheid, die besloten scheen te hebben, mij, boven duizenden mijner natuurgenooten, aan al de wisselvalligheden des levens bloot te stellen, heeft mij ook met meer dan gewonen moed en krachten begaafd, en mij in staat gesteld dezelve te verduren.   De lotgevallen mijner ouders droegen reeds het kenmerk van ongeluk en vreemdelingschap; - verstooten van de hunnen, doolden zij, zonder vrienden en met weinige middelen, van stad tot stad, vruchteloos zoekende de tegenspoeden te ontvlugten, die hunne schreden standvastig volgden, en hen niet verlieten, dan met hunnen dood.   Mijn vader was de zoon van eenen Raadsheer te Colmar, van den Roomsch-Katholijken Godsdienst, en werd, daar hij de jongste zijner broederen was, naar een afgelegen Klooster ge-zonden, om er, na verloop van het proefjaar, niettegenstaande zijnen verklaarden tegenzin, de gelofte af te leggen. Hij deed zich eenigen tijd geweld aan, om den wensch zijner ouderen te vervullen, doch weldra was het hem niet langer mogelijk, zijnen tijd met vasten, waken, bidden en zingen door te brengen; - met den grootsten afkeer verrigtte hij al deze moeijelijke pligten, en zag met ijzing den dag naderen, die hem voor zijn geheele leven aan het Klooster en de met hetzelve verbondene eentoonige bezigheden zoude boeijen.   Gelukkig ontdekte hij dien zelfden tegenzin bij eenen jongen Monnik, die eerst kort te voren, mede door dwang zijner nabestaanden, de gelofte had afgelegd. De ongelukkigen verstaan zich spoedig, en zij hadden welhaast voor elkander geene geheimen meerDeze en de volgende bijzonderheden heb ik van dien medgezel mijns vaders zelven te Madras vernomen, waar hij destijds, in dienst van de Engelsche Kompagnie, den rang van Kapitein bekleedde, en mij kwam opzoeken, zoodra hij mijnen naam had hooren noemen.

Aanteek. van den Schrijver.. Zij vormden
het plan, om, zoo mogelijk, te ontvlugten, en na eenige vruchtelooze pogingen, die gelukkiglijk onontdekt bleven, slaagden zij eindelijk in hun voornemen. Ten einde hunne vervolgers van het spoor te leiden, namen zij spoedig afscheid van elkander, en sloegen elk eenen afzonderlijken weg in. Na lang sukkelen bereikte mijn vader eindelijk de Universiteits-stad Halle, in Saksen, waar de Heer happach, een oud vriend zijner familie, woonde, die hem vriendschappelijk ontving, en wien het, na zeer veel moeite, gelukte, zijne ouders met hem te verzoenen. Daar deze nu wel inzagen, dat hun zoon niet tot het kloosterleven te dwingen was, gaven zij dit plan op, en bewilligden eindelijk zelfs in zijnen wensch, om te Halle te blijven en aldaar aan de Universiteit in de Geneeskunde te studeren, voor welk vak hij steeds eene sterke neiging had gevoed.   De Heer happach, bij wien hij bleef inwonen, had eene bekoorlijke dochter, en het duurde ook niet lang, of hij beminde haar met al het vuur der jeugd; doch aan een huwelijk met haar was niet te denken. De grootste hinderpaal bestond in hun verschil van Religie, en zijne ouders waren veel te ijverige Katholijken,
om toe te staan, dat hun zoon, die zich reeds zoo zeer in het punt van Godsdienst tegen hen vergrepen had, nog daarenboven een Lutersch meisje zoude trouwen; - aan den anderen kant was de Heer happach evenmin genegen, in eene verandering van geloofsbelijdenis zijner dochter te bewilligen. Mijn vader had dus zoodra zijnen wensch niet te kennen gegeven, of de wederzijdsche ouders verboden hem scherpelijk daaraan verder te denken, en men maakte zich gereed hem naar het ouderlijk huis terug te roepen.   Wat Mejufvrouw happach aangaat, deze was aan mijnen vader, die een aangenaam voorkomen had, met haar geheele hart gehecht, en gaf hem niets toe in de begeerte eener wettige verbindtenis.   Zij bedachten dus eene list, die hun ook naar wensch gelukte. Mejufvrouw happach bekende aan hare moeder, dat zij zich met mijnen vader reeds te ver ingelaten had, om voor het vervolg anders, dan als zijne vrouw, met eer, in het openbaar te kunnen verschijnen; en nadat de eerste storm bedaard was, gaven dan ook hare ouders hunne toestemming tot het huwe-lijk, mits dat mijn vader zich verbond, den Luterschen Godsdienst te omhelzen; waarin hij te eerder bewilligde, daar hij reeds lang voornemens was geweest, zich van de kluisters te ontdoen, waarmede het Roomsche geloof den geest en het hart zijner belijders boeit.   Men kan denken, wat het antwoord zijner ouders, op deze tijding, was, daar buitendien het geringe vermogen van den Heer happach in geene vergelijking met het hunne kwam, en ook, in dit opzigt, deze verbindtenis een mishuwelijk zoude zijn. Zijn vader schreef hem, dat, indien hij dit opzet niet liet varen, hij hem niet meer als zijnen zoon beschouwen, maar onherroepelijk onterven zoude, en toen niettemin het huwelijk voortging, heeft hij zijn woord dan ook, ondanks alle daarna aangewende pogingen tot verzoening, volstandig gehouden.   Helaas! deze zoo lang gewenschte verbindtenis, waaraan mijn vader alles opofferde, was niet zoo gelukkig, als hij zich voorgesteld had; - die huisselijke genoegens, welke hij meende te zullen smaken, werden maar al te spoedig door wreede rampen vergiftigd, die hem
van die gelukzaligheid beroofden, welke in de vereeniging met het beminde voorwerp gelegen is.   In het jaar 1755, den 13 Mei, zag ik te Halle het eerste levenslicht. Mijn vader, zich van allen onderstand zijner bloedverwanten verstoken vindende, en met een huishouden bezwaard, besloot, kort na mijne geboorte, zich te Embden neder te zetten, en aldaar de geneeskunst te beoefenen: - dus nam mijn zwervend leven reeds, in den ouderdom van vier maanden, zijnen aanvang.   Mijn vader bleef tot het jaar 1757 in Embden; doch de praktijk aldaar niet naar zijnen wensch opnemende, en niet toereikende, om in de behoeften van zijn, met nog een kind vermeerderd, huisgezin te voorzien, begaf hij zich toen in dienst van de Pruissische Oostindische Kompagnie, als eerste Doktor, aan boord van een naar China bestemd schip.   Drie jaren daarna kwam hij terug, en begon weder, als voorheen, te praktizeren; doch het getal der Geneesheeren was, in de kleine stad Embden, zoodanig aangegroeid, en zij werden, door derzelver huwelijken en andere verbindtenissen aldaar, dermate voorgetrokken, dat hij
wel zag, het op den duur tegen hen niet te kunnen volhouden, en dus besloot, naar Amsterdam te gaan, waar hij, met reden, beter geluk hoopte te hebben, als zijnde zeer ervaren in zijn vak. Wij kwamen aldaar in het jaar 1763, en het ging mijnen vader in den beginne ook tamelijk voorspoedig.   Ofschoon het hier de regte plaats mogt zijn, zal ik over mijne kindsche jaren of mijne opvoeding niet breedvoerig uitweiden. Het zij omtrent dit laatste genoeg gezegd, dat mijn vader die zorg grootstendeels zelf op zich nam; hij onderwees mij zoowel in de Hoogduitsche, (onze moederspraak) als in de Fransche en Latijnsche talen; het Hollandsch en de Rekenkunde leerde ik op eene naburige school. Met een verwonderlijk geheugen en vatbaarheid begaafd, maakte ik meer dan gewone vorderingen in deze wetenschappen, en de naijver, dien mijn vader in mij opwekte, door zijnen stelregel, dat hetgeen een ander had kunnen leeren, ook voor mij mogelijk was, heeft mij zelfs in rijpere jaren niet verlaten, en mij zwarigheden doen te boven komen, die anderen zouden afgeschrikt hebbenTen bewijze strekke het leeren van het Italiaansch Boekhouden, zonder eenige andere handleiding of onderrigt, dan onvermoeide nasporingen in oude Negotieboeken, als ook van de Engelsche taal in den korten tijd van zes maanden, alleen door behulp van eenen ouden Engelschen foldaat. - Zie Lotgevallen op eene Reize van Madras over Tranquebar naar Ceylon, bl. 14 en 27.

Aanm. van den Uitgever. Gelukkige dagen mijner kindschheid! - dagen van onschuld en vreugde! - hoe aangenaam is het mij nog vaak uwe vervlogene beelden voor mijnen geest te herroepen, en mij met eene streelende beguicheling in al de kleine bijzonderheden dezer kommerlooze uren te verplaatsen! - maar al te ras zijt gij voor mij vervlogen, en in die jaren, waarin gij nog niet opgehouden hebt den mensch, met eene milde hand, uwe schuldelooze genoegens uit te deelen, als eene geringe vergoeding voor de bittere slagen, die hem in rijpere jaren treffen, was ik reeds ter prooije aan een zwervend en armoedig leven, verre verwijderd van mijne bloedverwanten, en overgeleverd aan de grillige en barbaarsche behandeling van ruwe en onmeêdoogende menschen.   Men moge het voor overdreven houden, over
een lot uit te weiden, hetwelk ook anderen, die in hunne vroege jaren op zee zwerven, wedervaart, doch zoodanige langdurige aaneenschakelingen van gevaren en wederwaardigheden, welke mij, bijzonder in mijne jeugd, onophoudelijk vervolgden, komen maar zelden voor, en zouden in staat geweest zijn, de standvastigheid van menigen man te doen bezwijken.   Het huisgezin mijns vaders was nu, buiten mij en mijne zuster, nog met een kind vermeerderd; zijne praktijk verminderde daarentegen dagelijks. Vreemdeling, zonder vrienden, zonder aanbeveling, was hij het voorwerp van de afgunst en tegenwerking zijner collegaasDit laatste is hier thans nog het geval; in eenen omgekeerden zin echter, dat men vreemdeling moet zijn, om vooruit te komen, en inboorling, om, ondanks alle kunde en bekwaamheid, in ondergeschikte posten te kruipen.

Aanm. van den Uitgever., en hij ondervond weldra, dat kunde en bekwaamheid alleen niet genoegzaam zijn, om wel te slagen. Hij zag zich dus andermaal genoodzaakt, eene zeereis te ondernemen, en verbond zich, als Opper-Doktor, in dienst der Hollandsche Oostindische Kom-pagnie, op het schip Luxemburg, Kapitein roem, gedestineerd met troepen naar Batavia. Hij liet aan mijne moeder eenig geld, en de vrijheid, om de helft zijner gagie te ontvangen, en daar ik reeds den ouderdom van elf jaren bereikt had, zoo besloot hij, mij met zich te nemen. Ik was niet weinig verheugd, en stelde mij, in mijne onervarenheid, de grootste vermaken voor. Helaas! hoe weinig wist ik, welke harde beproevingen ik te gemoet ging, en dat, een deelgenoot mijns vaders reize, ik tevens die zijner ongelukken zoude zijn.   De dag van ons vertrek eindelijk verschenen zijnde, begaf ik mij vroegtijdig in het vertrek mijner ouders; ik vond hen in elkanders armen in tranen smeltende, en onder afgebrokene klanken het vaarwel uitboezemen. Rampzalige scheiding van twee echtgenooten, die zich in dit leven niet weder gezien hebben! - hoe treurig was het voorgevoel mijner moeder, dat maar al te zeer is bewaarheid geworden! - hoe streng zijn niet mijne ongelukkige ouders voor hunnen onbezonnenen stap gestraft!   Mijn vader vertrok met een beklemd en droevig hart naar Texel, alwaar het schip reeds
zeilreê lag. Wat mij aangaat, mijne jeugd en de nieuwe voorwerpen, die mijne zinnen bezig hielden, wischten spoedig alle droefheid uit mijnen geest. Het was in de maand April 1766, dat wij met eenen goeden wind uit Texel zeilden. Naauwelijks echter waren wij door het Kanaal, of het scheen, dat wij geenen anderen dan tegenwind op onze reize zouden hebben. Eerst na twee maanden sukkelens kwamen wij voor Porto-Prayo, op het eiland St. Jago, ten anker.   Mijn vader en ik gingen, met nog eenige
anderen, kort daarna aan wal. Ik was veel te jong, om eenige opmerkingen wegens dit eiland te maken, dat ten anderen genoegzaam bekend is; en daar ik er sedert niet meer geweest ben, kan ik mij nog maar alleen herinneren, dat er eene menigte van vruchten voorhanden zijn, als Goyava's, Bananen, Limoenen, China's-appelen, Kokosnoten, enz., die wij voor allerlei oude kleederen, schoenen, messen, scharen, en dergelijke snuisterijen, die de Negers aldaar boven geld verkiezen, inruilden.   De Gouverneur houdt zijn verblijf op eene soort van fortres, bij den oever, op eenen steilen berg gelegen. Mijn vader ging bij denzelven, op zekeren dag, een bezoek afleggen, en nam mij met zich. Volgens gewoonte der kinderen doorliep ik al de vertrekken van dit gebouw, en vond in een van dezelve verscheidene zwarte vrouwen, met het pluizen van katoen, of iets dergelijks, bezig: voordat ik konde terugkeeren, namen zij mij bij de hand, en deden mij bij haar nederzitten; men gaf mij eene menigte vruchten en konfituren, waarmede ik mij vermaakte, totdat eene dezer vrouwen, die een oogenblik uitgegaan was, terugkwam, en mij beduidde, dat mijn vader naar mij zocht, en zij
last had mij bij hem te brengen: dit eerste was ook waar, doch men had hem misleid, en gezegd, dat ik den berg afgeloopen en den weg naar den waterput genomen had, waar ons volk bezig was de vaten te vullen. De dag begon reeds te neigen, en ik volgde deze vrouw naar buiten, totdat zich een Neger bij ons voegde, aan wien zij mij overgaf, en die mij door teekenen deed begrijpen, dat hij mij bij mijnen vader zoude brengen, in een huis, waar deze op mij wachtte. Ik zag, in het voorbijgaan van een groot gebouw, verscheidene afgehouwene menschenhoofden voor hetzelve op staken gezet, hetgeen mij niet weinig schrik aanjoeg, en angstig deed omzien, of er geene gelegenheid tot ontvlugten was. Men bragt mij eindelijk in een huis, waar ik eenen man vond, die het voorkomen van een' Priester had, en mij in slecht Latijn zeide, dat ik niets behoefde te vreezen; ik werd niettemin zeer ongerust, en begon met aandrang naar mijnen vader te vragen: zij zochten mij gerust te stellen, en boden mij op nieuws allerlei lekkernijen aan, om mij te stillen. Het was middelerwijl reeds vrij duister geworden, en hetgeen mijne vrees nog vermeerderde, was, behalve de ongewoonte van zwarte menschen te zien, een heimelijk gesprek, het-welk de Priester en de andere man, die mij daar gebragt had, in eenen hoek der kamer hielden, en waarbij zij mij, zoo ik meende, nu en dan van ter zijde aanzagen. - Op eens rigt ik mij nu, door eene onwillekeurige beweging, van mijne zitplaats op, - snel door het vertrek, - ruk de nabijzijnde deur open, en ben met eenen sprong daarbuiten. - De Negerin, die mij het eerst uit het Gouvernementshuis gebragt had, en die ik teruggekeerd waande, stond voor de deur en zocht mij te houden, doch ik ontsnapte haar gelukkig, en begaf mij, in vollen ren, den weg op, zonder te weten waarheen, of om te zien, of men mij vervolgde dan niet. Ik was reeds uitgeput van vermoeidheid, toen ik eindelijk twee van onze lieden, op ezels gezeten, gewaar werd, die 
uitgegaan waren, om mij te zoeken, in welker bescherming ik mij begaf, en die mij dan ook, zonder verder toeval, aan boord terugbragten. Mijn vader wachtte mij daar in de grootste ongerustheid, en had de meeste van ons volk uitgezonden, om mij op te sporen. Ik verhaalde hem, wat mij gebeurd was, doch niemand konde begrijpen tot welk einde mij die zwarte guiten getracht hadden bij zich te houden; mogelijk was hun voornemen geweest, mij des nachts
naar St. Jago, de hoofdstad des eilands, en slechts eenige mijlen van Porto-Prayo verwijderd, te brengen, en, dewijl ik nog jong was, van mij te maken, wat hun goeddacht; mogelijk ook was hun doel, alleen zich met mij en mijnen angst te vermaken; - hoe dit zij, ik was blijde, en mijn vader niet minder, dat de gedachte van ontvlugten zoo wél te pas en tijdig in mij was opgekomen.   Weinige dagen daarna ligtten wij het anker, overvloedig voorzien van versch water, vee, vogelen, vruchten en andere voortbrengselen van het eiland.   De wind, die ons reeds sedert ons vertrek uit Europa niet gunstig was geweest, liep hoe langer hoe meer tegen, en weldra vertoonde zich aan ons boord een tooneel van menschelijke ellende, waarvan alleen zeevarenden zich een gepast denkbeeld kunnen vormen.   Door het onmatig gebruik van vruchten op het eiland St. Jago, was het grootste gedeelte van ons volk door den roodeloop aangetast geworden; spoedig voegden zich aanstekende koortsen daarbij, die onder de Linie, waar wij nu
gedurende drie weken lagen, zonder eene mijl vooruit te kunnen komen, zoo doodelijk zijn; er verging dan ook geen dag, die niet een harer slagtoffers uit ons schip in den oceaan had zien nederzinken. - Zoo lagen wij daar drie verschrikkelijke lange weken als vastgenageld op den effenen onafzienbaren waterplas, in de verstikkendste hitte; - de brandende stralen der zon, die uit eenen klaren onbewolkten hemel, bij eene doodelijke stilte, lijnregt op onze hoofden scheen, verjoegen elk van het dek, terwijl, daarentegen, eene benaauwde ziektelucht, en het gekerm der kranken het verblijf tusschendeks even zoo onlijdelijk maakten. Ons water begon nu mede door de hitte te bederven, en, tot overmaat van ramp, eene jammerlijke tweedragt tusschen de Officieren te heerschen, waarin al het volk deelde, en waardoor men zich onderling, door allerlei kwellingen, het reeds zoo ondragelijke lot nog trachtte te verzwaren. De aanleiding daartoe was het volgende voorval:   Onze Onder-Koopman H...., een trotsch en heerschzuchtig mensch, had zijne vrouw en dochter bij zich; op zekeren nacht, dat er eindelijk tegen den avond eene frissche koelte was
opgestoken, werden wij door een groot gerucht en hevige woordenwisseling gewekt. Het woedend geschreeuw van den Onder-Koopman, - de schelle stem zijner vrouw, - het ruw gekijf tusschen den eersten en tweeden Stuurman, - en het schaterend gelach van anderen, maakten zulk een onverklaarbaar en verward tooneel uit, dat wij eenen geruimen tijd niet konden begrijpen, wat daartoe aanleiding had kunnen geven. Eindelijk vernamen wij, dat de Onder-Stuurman zich, wegens eene noodzakelijke behoefte, op het dek hebbende moeten begeven, nog maar even den tijd had gehad, de derde waak, die bij het roer was ingeslapen, te wekken, en met zijn behulp het schip te wenden, voordat hetzelve met den boeg op een ander groot vaartuig liep, dat met volle zeilen op ons afkwam. Het gevaar was zoodra niet voorbij, en de koers hernomen, of de Onder-Stuurman zocht naar den Officier van de wacht, zijnde de eerste Stuurman, die zich niet van zijnen post had mogen begeven; - men vond hem in zijne hut, in de armen van Mejufvrouw H...., ingeslapen.   Dit voorval zoude niet anders dan stof tot lagchen hebben gegeven, indien wij ons niet door hetzelve aan een groot gevaar en bijna onvermij-delijken ondergang hadden blootgesteld gevonden. De Kapitein gelastte dus de vrouw en dochter des Onder-Koopmans, zich voortaan na tien ure des avonds niet uit hare kamer te begeven, en strafte den eersten Stuurman en derde waak voor hunne nalatigheid. Hierdoor meende zich de familie H.... beleedigd te vinden, en vatte niet alleen tegen den Kapitein en den Onder-Stuurman, maar ook tegen mijnen vader, die hen, benevens de Ziekentrooster, over hun schandelijk gedrag berispt had, eenen bitteren haat op. Bij hen voegde zich de eerste Stuurman, die middelen had weten te vinden, zich met den vader te verzoenen, benevens de derde waak en de Kommandeur der soldaten; ieder dezer partijen had weder een gedeelte van het volk op hare zijde, en men scheen op niets anders te denken, dan elkander, zoo veel mogelijk, verdriet en onaangenaamheden aan te doen.   Het bevel van den Kapitein aan de familie van den Onder-Koopman, van zich niet na tien ure uit hunne kamer te begeven, overtraden zij niet alleen telkens, dat een Officier van hunne vrienden de wacht had, maar zij stelden ook alles in het werk, wat hunne tegenpartij konde grieven; zij rolden kanonskogels tegen de kajuit
van den Kapitein en de hutten van mijnen vader en den Ziekentrooster aan, dansten boven hunne hoofden, en verzonnen duizend andere dergelijke dingen, om hen te kwellen. Een andere Scheeps-Kommandant zou daarin weldra betere orde gesteld hebben; doch de onze, een bejaard en anders braaf man, had noch den moed, noch de bekwaamheid, in deze omstandigheid, met behoorlijke krachtdadigheid, zoo als het zijn pligt was geweest, te handelen; mogelijk vreesde hij ook de magt zijner tegenpartij, die uit de voornaamste Officieren en het grootste gedeelte der matrozen en soldaten bestond; althans hij leed alles geduldig en durfde naauwelijks zijn misnoegen te kennen geven.   Middelerwijl maakten de rotkoortsen zoodanige verschrikkelijke voortgangen aan ons boord, dat wij bijna geen volk genoeg overig hadden, om het scheepswerk te verrigten. Mijn vader, die zich in het bezorgen zijner zieken niet spaarde, werd eindelijk zelf ongesteld: hij gaf er in het begin weinig acht op en ging met het bezoeken zijner kranken voort, totdat hij eindelijk genoodzaakt was, het bed te houden, - om hetzelve niet dan met het graf te verwisselen. Helaas! dit vreesselijk aandenken
verscheurt nog mijn hart; - elke omstandigdeid dezer droevige dagen deer zich nog klaar voor mijnen geest op, en vullen vaak mijne oogen met bittere tranen van weedom.   Drie dagen nadat hij zich nedergelegd had, verloor hij het gebruik der spraak. - Toen scheen de droevige toestand, waaraan hij een hulpeloos kind en eene beminde vrouw, beide vaneen gescheiden en in vreemde landen, na zijnen dood ter prooije moest laten, zijn hart met de grievendste smart te vervullen en hem het droevig sterfuur te verzwaren. Nu en dan zijnen geprangden boezem door lange zuchten ontlastende, zocht hij zich, met verzameling van alle krachten, boven zijnen toestand te verheffen en mij aan te spreken; - doch zijne woorden verloren zich in een onmagtig gefluister en stierven op zijne lippen. Nacht en dag was ik aan zijne eenzame legerstede, beurtelings weenende en God voor het behoud mijns vaders biddende: eene onverklaarbare en meer dan gewone beangstheid, voor een kind van mijne jaren, had zich van mijn hart, op het denkbeeld van zijn verlies, meester gemaakt. Door een en ander werd ik welhaast insgelijks onpasselijk, en ik was genoodzaakt, mij in de kamer van mijnen vader neder te leggen. Men gaf mij eenen soldaat, om hem te helpen oppassen, die des nachts gebruik makende van zijne bewusteloosheid, en den diepen slaap, waarin ik eindelijk, uitgeput van waken en vermoeijenis, gezonken was, den schrijflessenaar van mijnen vader, waarvan hij den sleutel, benevens eenige anderen, onder deszelfs hoofdkussen gevonden had, opende, en daaruit al het geld, als ook andere zaken van waarde, nam.   Des anderen daags vroeg vond ik mijnen vader met den dood worstelen; - hij bekwam eenigzins op mijne luide en wanhopige gillen, en ik laafde zijnen verdroogden mond en lippen met eenen dronk water, waaraan de ellendeling, die hem bestolen en waarschijnlijk vroeg verlaten had, om zijnen roof te verbergen, het hem in zijne brandende koorts had laten ontbreken.   Kort daarna zag men land; dit was de Kaap de Goede Hoop. De drukte en het geraas, die deze voor allen zoo aangename tijding op het dek veroorzaakte, werd door mijnen vader op-gemerkt; ik zeide hem, wat het beduidde, en hij gaf mij, door teekenen, zijn verlangen te kennen, aldaar te kunnen aankomen. Helaas! zijn wensch werd vervuld - doch alleen om er begraven te worden!   Tegen tien ure vermeerderde zijne koorts, het klamme zweet stond blinkend op zijn bleek gelaat, dat met onmiskenbare trekken zijne nabijzijnde ontbinding teekende. Afgrijsselijk oogenblik! ik vergeet u nooit! - Nooit vergeet ik, met welk eenen wanhopigen angst ik zijn vermagerd wezen al de verschrikkelijke voortgangen des doods zag uitdrukken! - Nog zie ik, hoe hij, als in eene schemering, met onmagtige handen naar de mijne zocht; hoe zijn verstijfd en gebroken oog, onwrikbaar op mij gevestigd, zich, als ware het, scheen bezig te houden met het toekomstig lot van zijn bemind kind; - te vergeefs zocht ik, door mijne kussen, den adem des levens met hem te deelen, en zijn klam voorhoofd aan mijne gloeijende wangen te verwarmen; - te vergeefs! - de huivering des doods doorliep zijne leden, en zijne brekende oogen sloten zich voor altoos.   Onbewegelijk lag ik op het lijk van mijnen
ongelukkigen vader, totdat men eindelijk, des namiddags, om zijnen toestand scheen te denken, en de Chirurgijn, of zoogenaamde Meester, binnentrad, om naar zijn bevinden te vernemen. Daar men hem overleden vond, werd dadelijk eene kist aangebragt, en zijn dierbaar overschot voor altoos aan mijne oogen onttrokken.   Ik was in eenen medelijdenswaardigen staat; - bleek, ontdaan en ziekelijk, zat ik daar naast de doodkist mijns vaders, - verlaten van de geheele wereld, niet wetende, wat er van mij worden, of wat ik aanvangen zoude, - zonder iemand, die zich met mij scheen te willen inlaten, of mij een troostelijk woord toesprak.   Eindelijk werd ik geroepen; men gaf mij mijne en mijns vaders kleederen, benevens eenige andere kleinigheden, die men zijne nalatenschap noemde, en wilde de kamer sluiten; toen herinnerde ik mij, dat er in den lessenaar mijns vaders een zak geld, benevens een Latijnsch handschrift was geweest, van welk laatste hij zeer veel werk maakte en er alle dagen in schreef; doch men vond niets van dit alles: ik beschuldigde hierop den soldaat, die bij hem gewaakt had, als den eenigsten, die zulks had
kunnen nemen; op zijne ontkentenis, doorzocht men zijne kist, doch hij was zoo dwaas niet geweest, om zijnen buit op eene zoo onveilige plaats te verbergen, en ik was genoodzaakt, mijne beschuldiging te herroepen, en van de herkrijging der gemiste goederen af te zien; te meer, daar de Kapitein ziek in de kajuit lag, en zich met niets kunnende bemoeijen, alles op den eersten Stuurman moest laten aankomen, die, zoo als men zich herinneren zal, mijns vaders vijand, en dus ook de mijne was.   Des anderen daags, den 15 October 1766, kwamen wij, tegen den middag, voor de Kaapstad ten anker, na eene reize van zes maanden over eenen togt, dien men gewoonlijk anders in de helft van dezen tijd aflegt. Wij hadden 61 dooden en 130 zieken aan boord, van welke laatste er nog eenige stierven, zoodra zij van tusschendeks in de opene lucht kwamen, en terwijl men hen in de sloep afliet, om naar het hospitaal vervoerd te worden. Zoodra een schip aan de Kaap komt, begeeft zich de Equipagiemeester, benevens de Kompagnies-Boekhouder, van wege het Gouvernement, aan boord van hetzelve, om deszelfs toestand, bestemming, behoeften, enz. op te nemen en daarvan rapport te maken. De Heer rijswijk, Equipagiemeester, en de Heer scheller, Boekhouder, kwamen, dien ten gevolge, ook bij ons dit bezoek afleggen. Men zeide hun, onder anderen, dat de Doktor van het schip den vorigen dag overleden was, en een zoontje nagelaten
had, waarmede men verlegen was, en niet wist hoedanig te moeten handelen.   Ik lag troosteloos in mijne hangmat. Zij lieten mij roepen, en ondervroegen mij wegens mijne afkomst, ouders en geboorteland, en het bleek, dat de Heer scheller, even als ik, te Halle geboren was. Hij had medelijden met mij, en zeide, dat, zoo ik mij wel gedroeg, hij voor mij zorgen zoude, en ik hem aan den wal volgen konde. Ik haastte mij zijn menschlievend aanbod met dankbaarheid aan te nemen; doch alvorens het schip te verlaten, viel ik onwillekeurig op de knien voor de doodkist mijns vaders, die men op het dek gezet had, om des avonds aan den wal te begraven, en nam, onder het storten van eenen vloed van tranen en met luide jammerklagten, een eeuwig afscheid van zijn geëerbiedigd overblijffel.   De Heer rijswijk, die deze daad van kinderlijke liefde met de grootste aandoening opmerkte, verzocht zijnen vriend, mij aan hem af te staan; vermits hij, die zonder kinderen was, de plaats van vader bij mij wilde bekleeden en mij als zijn kind behandelen, waarin de laatste gereedelijk toestemde. Ik ging dan met den Heer rijswijk. Aan zijn huis gekomen, nam hij mij bij de hand, vermaande mij het deugdzaam gedrag, waarvan hij een onloochenbaar bewijs meende gezien te hebben, steeds te behouden, gaf mij daarna eene kamer, en eenen slaaf, om mij op te passen, en behandelde mij voor het overige als zijn' eigen' zoon.   Eenige dagen daarna brak de ongesteldheid, die ik reeds sedert eenigen tijd onder de leden had gehad, met verdubbelde woede uit, en ik werd zoo gevaarlijk ziek, dat men aan mijn leven begon te wanhopen. De Voorzienigheid echter spaarde mij voor grievender rampen, en, door de hulp van den toenmaligen Doktor van het hospitaal aan de Kaap, van riet, herstelde ik, na eene bedlegering van twee maanden.   Na dit gevaar ontsnapt te zijn, gaf ik mij weldra weder aan de vreugde en onbekommerdheid, mijnen jaren eigen, over; ik hernam spoedig mijn bloeijend en vrolijk voorkomen; en mijn weldoener, dien ik op alle mogelijke wijzen trachtte te behagen, vond zoo veel genoegen in mijn dankbaar en opgeruimd gedrag, dat hij mij overal met zich nam en als een vader beminde. Eenen geruimen tijd, intusschen, had ik op zijn gelaat eene mismoedigheid gemeend te bespeuren, die hem anders nier eigen was; de reden daarvan werd zijnen huisgenooten maar al te spoedig bekend.   Op zekeren dag, dat er weder een schip uit het Vaderland het anker voor de Kaapstad geworpen had, maakte hij zijnen onderhoorigen bekend, dat met hetzelve tevens zijne vrouw uit Holland overgekomen was. Des anderen daags bragt hij haar ook werkelijk mede, vergezelschapt van haren neef en broeder, aan welken laatsten ik dadelijk mijne kamer moest afstaan, waartegen mij eene legerstede in een afgelegen vertrekje werd aangewezen. Naauwelijks was zij eenige dagen van de vermoeijenis der reize uitgerust, of alles werd omgehaald en van zijne plaats gerukt; er was geen oogenblik rust voor de arme slaven. Deze woning, waar voorheen de vrede en genoegelijkheid heerschte, weêrgalmde nu van kijven, schreeuwen en boenen.   De arme man was te voren Kapitein van een Kompagnies-schip geweest, doch op zijne laatste terugreis den post van Haven- of Equipagiemees-ter aan de Kaap onvervuld vindende, had hij daarom aanzoek gedaan en denzelven verkregen, in de hoop, daardoor tusschen zich en zijne vrouw, die hem bij zijne tehuiskomst het leven steeds verbitterde, eene onoverkomelijke tusschenruimte gesteld te hebben; doch hij had zich deerlijk misrekend. Zoodra had hij haar van zijne vestiging aan de Kaap geen berigt gegeven, of zij verwittigde hem van haar voornemen, om met het eerste schip over te komen, en volgde dan ook kort daarna haren brief in persoon, medebrengende haren broeder en neef, die door haren man hoopten voortgeholpen te worden. - Hoe aangenaam dezen dit bezoek was, kan men zich ligtelijk voorstellen.   De goede man ziende, dat ik reeds te veel in zijn huis was, bragt mij bij den Heer scheller, dien men zich zal herinneren, dat mij in het eerst tot zich had willen nemen, en die mij ook nu, niettegenstaande hij zelf een zwaar huishouden had, met veel genoegen ontving.   Hij was weduwenaar, met zes kinderen, waarvan drie dochters en een zoon in zijn huis woonden, en twee andere zonen in Europa, op de Universiteit te Halle, studeerden. Hij behandelde mij
als een' der zijnen, en liet het mij aan niets ontbreken.   De Kaap is eene gezonde landstreek; de lucht wordt er gestadig door den zuidoostewind in de goede, en door den noordwestewind in de kwade mousson verfrischt. Er gaat geene week voorbij, dat de zuidoostewind niet met groote hevigheid en rukken waait; men ziet denzelven gemeenlijk een half uur te voren door de kloven van den Duivels- en Tafelberg, in de gedaante van dikke witachtige wolken, in statige majesteit te voorschijn komen; naar mate dezelve lager zakken, bedekken zij de toppen der bergen, en men zegt dan gewoonlijk, dat de tafel gedekt is; alsdan is het tijd, dat de kleine vaartuigen zich, met den meestmogelijken spoed, naar den oever of eenige andere schuilplaats begeven, en zelfs grootere schepen de noodige maatregelen nemen. Op eens valt de wind, na eene korte stilte, en, als ware het, om zijne krachten te verzamelen, met een onbeschrijfelijk geweld naar de laagte, en voert wolken van stof en zand met zich mede: er is geene kast zoo goed gesloten, geen huis of venster zoo wél voorzien, waardoor deze stof niet henendringt; door de kleinste
spleet baant dezelve zich eenen weg, en niets is er alsdan in eene woning, wat niet daarmede bedekt is. Dit kan als het eenigste ongemak aan de Kaap beschouwd worden, welke anders, volgens mijn gevoelen, de meest bevoordeelde en de gelukkigste landstreek der wereld is. De zuivere lucht, - het gematigd klimaat, - de overvloed van vleesch, visch, vruchten en groenten, die er, zoowel Europeesche, als de meeste Indische, van beteren smaak en ongeloofelijke grootte voortkomen, - de gulle, gastvrije en opgeruimde leefwijze der inwoners, maken er, naar mijn inzien, het verblijf tot een aardsch paradijs.   De kinderpokken zijn er, of door de gezondheid der luchtstreek, of uit eene andere oorzaak, niet bekend, ten zij er dezelve door eenig schip, dat daarmede besmette personen aan boord heeft, worden aangebragt en voortgeplant; maar alsdan zijn derzelver verwoestingen ook onbeperkt en dreigen de geheele bevolking der kolonie te zullen medeslepen. Iets dergelijks gebeurde in mijnen tijd.   Het volk van een Deensch schip, dat voor de Kaap lag, en waarvan zeker eenige met deze plaag besmet waren, deelde dezelve weldra
aan eenige Zwarten, die zich met vruchten, enz. aan hun boord begeven hadden, en door deze weder aan de geheele Kaapstad, mede. De Europeanen, die dezelve reeds doorgestaan hadden, behoefden niets te vreezen; maar de inboorlingen, voornamelijk de Zwarten, waren, in groote menigte, de ongelukkige slagtoffers van deze in heete gewesten zoo vreesselijke ziekte.   Een ieder zocht zich en de zijnen, zoo mogelijk, naar het binnenste van het land te redden, om zich hierdoor voor de aansteking te beveiligen; en onder anderen zond de Heer scheller zijn huisgezin, benevens mij, die door zijne kinderen zeer bemind werd, buiten de stad, bij den Heer dreijer, een' zijner bloedverwanten, die in eene plaats, het RondeboschjeHet Rondeboschje is eene aangenaam gelegene plaats, omstreeks eene mijl van de Kaapstad verwijderd; er zijn verscheidene tuinen, benevens eene brouwerij, in den omtrek. genaamd, woonde, waar ik de genoegelijkste dagen mijns levens sleet. Nadat de besmetting opgehouden had, keerden wij naar de stad terug, en ik verliet met leedwezen eene plaats,
waar ik zulke aangename oogenblikken had doorgebragt.   Maar al te kort duurden deze gelukkige dagen; - al te spoedig werden zij opgevolgd, deze weinige uren van vrede, door jaren van rampspoed en ellende.   Op zekeren dag liet de Heer rijswijk mij bij zich roepen. ‘Gij hebt,’ - zeide hij mij, - ‘nu reeds bijna twee jaren, en dus veel te lang voor een jong mensch, zonder eigenlijke bezigheid geweest; daar ik de plaats van vader bij u bekleed, acht ik het mijn pligt te zijn aan uw toekomstig bestaan te denken, en te trachten u in de gelegenheid te stellen, uw brood eens met eere te kunnen verdienen: hier aan de Kaap is, zoo als gij weet, geene gelegenheid, om voort te komen, maar ik ben voornemens, u met eene krachtige aanbeveling naar eenen mijner beste vrienden te Batavia te zenden, die voor uwe fortuin zorge zal dragen. - Wat dunkt u daarvan?’ -   Ik bedankte den waardigen man, terwijl tranen van dankbaarheid mijnen oogen ontrolden, voor zijn grootmoedig voorstel en vaderlijke zorg. Reeds lang had mij de lediggang in het
huis van den Heer scheller verdroten, hoezeer ik daar anders op de welwillendste wijze behandeld werd. Ik zeide hem dus, dat ik het met vreugde aannam, en mij gelukkig zoude achten, indien zijne genegenheid voor mij zoo lang zoude duren als mijne erkentenis. Hij hernieuwde mij hierop zijne belofte, en beval mij alles tot mijn vertrek gereed te maken: mijne beide weldoeners zorgden voor eene overvloedige uitrusting, en ik werd aan boord van het schip Weltevreden, naar Batavia, als Kapiteins-Klerk, geplaatst.   Na een aandoenlijk afscheid verliet ik eene kust, waar ik twee vrienden en het dierbaar overschot van eenen beminden vader achterliet, welks plaats zij bij mij zoo menschlievend vervulden.   Ontvangt mijnen dank, waardige mannen! - gij, die een hulpeloos kind tot u genomen en met eene edelmoedige hand getracht hebt de onheilen af te weren, die zijnen verlatenen toestand bedreigden! - Nooit zal het aandenken uwer belangelooze vriendschap en vaderlijke zorg uit mijn dankbaar hart gewischt worden! - Nooit zal ik vergeten, wat ik u beide te danken heb! -
Hoe gaarne verwijlt vaak mijn geest, bij de herinnering mijner lotgevallen, op die enkele daden van menschlievendheid en mededoogen, die ik maar zoo zeldzaam op mijn moeijelijk levenspad ontmoet heb, en die zoo scherp afsteken bij de ruwe en barbaarsche behandeling van zoo menig eenen, waarmede ik het ongeluk had in betrekking te komen. Na eene voorspoedige reize kwam ik, in de maand February 1769, te Batavia aan.   De Heer v.d. B., Vice-Kommandeur aldaar, kwam aan ons schip als tweede Equipagiemeester, om het gewone berigt voor den Gouverneur op te maken; hij was het tevens, aan wien de Heer rijswijk mij aanbevolen had. Ik overhandigde hem mijne brieven, en na dezelve gelezen te hebben, ontving hij mij zeer vriendelijk, nam mij met zich naar den wal, en stel-de mij, te zijnent gekomen, aan zijne echtgenoote voor, die mij insgelijks minnelijk opnam en een vertrek voor mij in gereedheid liet brengen.   Het huisgezin bestond voorts uit een zoontje van 6 en een meisje van 8 jaren; en daar de vader, zoo hij zeide, nog geene geschikte gelegenheid had, mij, ingevolge den wensch van zijnen vriend rijswijk, op het Negotie-Kantoor der Kompagnie te plaatsen, zoo verzocht hij mij middelerwijl eenigzins over zijne kinderen het opzigt te willen houden en gestadig Hollandsch met hen te spreken, opdat zij vroegtijdig de zuivere uitspraak van deze taal zouden verkrijgenDoor de geheele Oost heerscht bij de Europeanen de kwade gewoonte, hunne kinderen, in derzelver eerste jaren, in handen der slaven over te geven; zij leeren alsdan hunne taal: doch wat erger is, derzelver bedorvene zeden, kwade gewoonten en manieren, die zij dagelijks voor oogen hebben, worden hun insgelijks eene ingewortelde hebbelijkheid, zoodat men zich, in het algemeen, geen zotter of dommer wezen, indien niet iets slimmers, voorstellen kan, dan een onder deze handen opgevoed meisje, die meestal langer dan de jongens met de slaven moeten blijven verkeeren.

Aanm. van den Schrijver.. Ik betoonde mij gewillig aan dit verzoek te voldoen, en trachtte mij dus, zoo veel mogelijk, in de gunst dezer kinderen te dringen, nu door het uitvinden van allerlei spelen, dan door het voorstellen van het een of ander, dat ik wist hun vermaak aan te doen; hierin slaagde ik dan ook zoo volkomen, dat ik hun welhaast onontbeerlijk werd, en genoodzaakt was bijna nacht en dag met hen door te brengen.   Deze leefwijze was niet alleen zeer vervelend en eentoonig, maar ook verliepen mijne beste uren zonder iets nuttigs te verrigten, en het was mij onmogelijk een oogenblik voor mijne studie, of iets dergelijks, af te kunnen zonderen. Ik troostte mij echter met de hoop, dat dit alles bij mijne spoedige plaatsing op het Negotie-Kantoor moest ophouden, en ik dan den verlorenen tijd door verdubbelden ijver konde herwinnen, doch de Heer v.d. B. dacht hierover geheel verschillend; bemerkende, dat zijne kinderen zeer aan mij gehecht waren, en reeds vrij zuiver Hollandsch begonnen te spreken, verzuimde hij, uit eigenbelang, de menigvuldige gelegenheden ter mijner plaatsing, en ik zag, van tijd tot tijd, nieuwe Kompagnies-bedienden op het Kantoor verschijnen, die lang na mij te Batavia aangekomen waren. Ik was nu bijna zeven maanden in zijn huis geweest, en had reeds voorgenomen, hem, bij de eerste gelegenheid, daarover aan te spreken, en te verzoeken, bijaldien hij mij niet te Batavia mogt kunnen plaatsen, (hetwelk intusschen zeer gemakkelijk was) mij naar eenig ander Hollandsch Etablissement te zenden. Het toeval bezorgde mij echter, kort daarna, mijn afscheid, op eene wijze, die ik mij niet had voorgesteld.   Mevrouw v.d. B., die een weinig klavier konde spelen, en zich daarin verder wenschte te volmaken, had haren man reeds lang verzocht, bij de uit Europa komende schepen aan te vragen naar iemand, die kundig en genegen mogt zijn haar daarin te onderwijzen. Men vond eindelijk een' Kwartiermeester, vonk genaamd, een' lichtmis, doch welgemaakt man, die in Holland Organist was geweest, en met vreugde het voorstel van den Heer v.d. B. aannam. Hij wist zich ook spoedig zoodanig in de gunst van Mevrouw te dringen, dat zijne versletene plunje welhaast in een zijden kleed, gouden horlogie en eene welvoorziene beurs veranderde.   Op zekeren dag, dat ik met den Heer v.d. B. en zijne kinderen uitgereden was, zond
hij mij, toen wij naauwelijks een paar straten afgelegd hadden, naar zijn huis terug, om een boek te halen, hetwelk hij in de kamer zijner vrouw vergeten had. Zoodra ik het vertrek opende, dat niet gesloten was, zag ik Mevrouw met den Muzijkmeester in eene zoo ondubbelzinnige houding op de kanapé, dat ik, zonder een woord te kunnen spreken of terug te treden, met een verbaasd gelaat, in de deur bleef staan. In den aanvang waren zij niet min onthutst, dan ik; daar zij mij echter voor te jong hielden, om te kunnen begrijpen, wat er voorgevallen was, werd mij niet eens het zwijgen aanbevolen, en Mevrouw gaf mij, op mijn verzoek, het boek met eene onbevangene houding over. Ik dacht ook inderdaad niet verder aan dit tooneel, doch had de onvoorzigtigheid het aan den oudsten Klerk mede te deelen, die gelukkig een verstandig man was, en mij ten strengste beval niemand iets daarvan te laten blijken.   De Heer v.d. B., die eindelijk eenigen argwaan begon te voeden, sloeg heimelijk de schreden zijner vrouw naauwkeuriger gade; doch zij was, na het gebeurde met mij, zoo wél op hare hoede, dat het hem niet mogelijk was haar toenmaals op de daad te betrappen. Ik was intusschen voor haar een hinderpaal, waarvan zij zich moest trachten te ontslaan, doordien ik den vrijen toegang tot alle vertrekken had, en dus, vroeg of laat, de oorzaak kon zijn, dat haar ongeoorloofde handel ontdekt werd. Zij begon mij dus, in het geheim, bij haren man te belasteren, en hem tegen mij voorin te nemen, zeggende bemerkt te hebben, dat ik alle gelegenheden zocht met hare dochter alleen te zijn, (die intusschen veel te jong was) en mogelijk slechte oogmerken had; dat ik voorts haar zelve niet de verschuldigde achting betoonde, en van tijd tot tijd zelfs beleedigende antwoorden had durven geven, benevens eene menigte andere aantijgingen, die ik eerst naderhand te Nagapatnam van den oudsten Klerk vernam, alsmede dat Mevrouw v.d. B., na mijn vertrek, den ruimen teugel aan hare drift vierende, eindelijk zoo onbezorgd geworden was, en zich zoo weinig intoomde, dat zij door haren man betrapt en door hem in het Verbeterhuis te Batavia gezet werd, waaruit zij eerst na zijnen dood ontslagen en toen dadelijk weder hertrouwd is.   De Heer v.d. B. sloeg geloof aan al hetgene hem van mij gezegd werd, en zocht zich mogelijk ook van mij, onder een of ander voor-wendsel, te ontslaan; althans hij liet mij op zekeren morgen bij zich roepen, en zeide mij, op eenen strengen toon, dat mijn slecht en ondankbaar gedrag hem genoegzaam bekend was, en ik mij de goedheid, die hij mij tot nu toe betoonde, onwaardig maakte, dat ik dus slechts had te kiezen, of ik naar BandaEen Hollandsch Kantoor op een der Moluksche eilanden, waarheen men gemeenlijk de kwaaddoeners uit Batavia zendt, om er de muskaatnoten te plukken en te bewerken; zijnde voor het overige eene zeer ongezonde plaats, waarvan niet ligt iemand terugkeert.

Aanm. van den Schrijver. gaan, dan wel naar Europa terugkeeren wilde.   Ik vroeg hem, waarin dan mijn vergrijp bestond; maar hij werd driftig en beval mij op het oogenblik te kiezen, of dat hij het anders voor mij zoude doen. Ik bepaalde mij dus, als wel te denken is, bij den terugkeer naar Europa, en drie dagen daarna moest ik mij reeds aan boord van het schip Jeruzalem, Kapitein schacht, begeven, waar ik als Kajuitsjongen geplaatst werd, met de aanbeveling van een slechte knaap te zijn, waaraan de hand moest gehouden worden. Zoodanig was ik dan nu weder, uit eene gemakkelijke en overvloedige leefwijze, in den moeijelijken en verachtelijken staat van scheepsjongen teruggestooten, en overgeleverd in de magt van eenen man, waarvan men, zoo als van de meeste Scheeps-Kommandanten der Kompagnie, weinig menschelijkheid konde verwachten, vooral wanneer men zorg draagt, het weinige, dat zij daarvan mogen bezitten, door zulk eene slechte getuigenis, als de mijne, uit te dooven.   Gelukkig was Kapitein schacht geen van de zoodanige, die vermaak scheppen hun volk te kwellen en zonder noodzakelijkheid te doen mishandelen. Hij was doorgaans ongesteld, en daar ik alles aanwendde, wat tot zijn gemak diende, behandelde hij mij vrij wel, te meer, vermits hij mijnen vader gekend had, zijnde Kapitein schacht tweede Stuurman op hetzelfde Pruissische schip geweest, ten tijde, dat mijn vader daarmede zijne eerde reize van Embden naar China deed. Wij vertrokken in November 1769, in gezelschap van nog twee andere Kompagnies-schepen, Pallas en Azia genaamd. Tot op de hoogte van de Kaap de Goede Hoop hadden wij eene zeer voorspoedige reize. Toen echter werden wij door eenen storm beloopen, waarvan het geheugen mij nooit verlaten heeft, en welks gelijken in hevigheid en langen duur mij daarna op mijne menigvuldige zeereizen nimmer is voorgekomen.   Wij meenden het in den beginne voor eene ge-reefde fok in den wind te kunnen houden, doch vonden ons spoedig genoodzaakt alle zeilen in te nemen, of liever de wind onthief ons van deze moeite, want naauwelijks was er een aangeslagen, of hevige rukken bragten het dadelijk bij stukken weder neder. Van uur tot uur werd de storm heviger; - schrikbarend was het gezigt der onstuimige hemelhooge golven, op welker top wij somtijds zweefden, of tusschen welke wij dan weder, als in eene grondelooze kolk, nederstortten; - het kraken van ons schip en deszelfs masten; - het woedend gegier van den wind door het want, en de klaterende regen, die stroomswijze van den duisteren hemel gezweept werd, - verdoofden nu en dan zelfs de gillende kommando-fluitjes der Kwartiermeesters.   Vijf dagen hadden wij reeds in zoodanigen toestand doorgebragt; lang konden wij het niet houden, ons schip was oud en werkte op eene geweldige wijze. Ieder oogenblik kwam men de tijding brengen van het springen van een of ander touw, het breken van het want, of van nieuw opgekomene lekken; de pompen gingen onophoudelijk, ofschoon het volk afgemat en verzwakt was van vermoeijenis en waken, hebbende voorts, gedurende den geheelen tijd van
den storm, niets anders dan wat scheepsbeschuit met water genoten, vermits het onmogelijk was vuur aan te maken of spijze te koken.   Intusschen hield de storm nog even hevig aan, ja scheen zelfs meer en meer toe te nemen. Den zevenden dag, tegen den avond, zagen wij het schip Pallas zeer nabij ons; mogelijk was het den ganschen tijd niet ver van ons verwijderd geweest, doch door de dikke en duistere wolken, die elkander onafgebroken aan het uitspansel vervolgden, niet door ons gezien; zij hadden ook, even als wij, alle zeilen en stengen gestreken, en deden verscheidene noodseinen; doch de eenigste troost, dien wij hun konden geven, bestond in dezelve te beantwoorden. Welk een ijsselijk gezigt! - dan verscheen het schip, als in vliegende haast, op den overhangenden top van eene hemelhooge baar, gelijk een vogel op den kant eener steile rots boven den afgrond zit, en slingerde zoo geweldig, dat wij dikwerf een gedeelte van deszelfs kiel konden zien, dan weder stortte het ijlings in de schuimende draaikolk neder, en was voor eenen geruimen tijd verdwenen en door de golven bedekt. Met het vallen van den nacht verhief zich de storm tot eenen vliegenden orkaan; - boven alle beschrijving akelig was deze nacht; - loeijend schoten de woedende winden uit onderscheidene streken tegen elkander in; - stroomen van vuur, die in alle rigtingen de zwartste duisternis doorkruisten, schenen met stroomen van regen te strijden; - ratelend verdrong de eene donderslag den anderen, nu en dan slechts door het ruischend geweld der wild bewogene golven en het vreesselijk gekraak van ons schip en masten vervangen. -   Thans bemerkten wij op eens de Pallas in den afgrond beneden ons, aan de lantaren, die zij, even als wij, in den achtersteven brandde; wij zagen het oogenblik dáár, waarin wij, door de golven op haar geworpen, een gezamenlijk verderf onvermijdelijk moest zijn; men bragt in alle haast een zeil aan, en wij maakten ons gereed het aan te slaan, om haar, zoo mogelijk, te mijden: - dan het was te laat; - met eene ijlende gezwindheid stortten wij in de diepte, en zagen, toen wij weder opkwamen, bij het licht der bliksemstralen, de Pallas kort nevens ons en een klein zeil voerende, zonder twijfel, om insgelijks het verschrikkelijk onheil, van tegen elkander te stooten, te vermijden; - in het-zelfde oogenblik hooren wij, door al het oproer der elementen henen, een doordringend en naar geschreeuw; onwillekeurig beantwoordden wij dezen gil, en zochten angstig, bij elk bliksemlicht, met onze oogen de duistere ruimte te doorloopen, om te zien, of het schip niet weder onder den last des waters te voorschijn zoude komen; - te vergeefs! - de lantaren was verdwenen, en men heeft verder nooit iets van de Pallas, of van degene, welke daarop waren, vernomen.   De Bootsman, die nu riep, dat er reeds vier voet water in ons ruim stond, bragt onze gedachten weder op onzen eigenen toestand terug. Officieren, matrozen, soldaten en passagiers, allen stonden ondereenvermengd aan de pompen, die onophoudelijk gingen; doch welhaast ontdekte men, met de grootste ontsteltenis, dat zij peper opgaven, en een oogenblik daarna was de voornaamste pomp verstopt; er was geen oogenblik tijd te verliezen: een matroos waagde zich naar beneden, om dezelve te klaren; helaas! de ongelukkige kwam niet weder, en werd, waarschijnlijk door de rollende peperbalen, onder de voet geworpen en gesmoord, men vond hem daarna met dezelve bedekt. - Welk een verschrikkelijke nacht! - De wanhoop vermeesterde nu de meesten onzer, die reeds spraken van alles op de
genade van weêr en wind te laten drijven, en, zonder verdere vergeefsche pogingen, den dood gerust af te wachten, die toch onvermijdelijk was. - Het aanbreken van den dag en eenige vermindering van wind banden evenwel deze wanhopige gedachten weder uit onzen geest; dan dit duurde niet lang: de wind scheen slechts eene tusschenpoos van rust genomen te hebben, om met verdubbelde krachten los te barsten; opeens stormde hij brullend met zulk een onbeschrijfelijk geweld op ons schip neder, dat hetzelve als in de baren gedrukt werd, en zich nooit weder uit dien afgrond scheen te zullen oprigten; bergen van water stortten van alle kanten op ons neder, en bedekten ons zoodanig, dat wij reeds meenden in het lot van de Pallas te deelen; - daar wij echter gelukkig den vorigen dag al onze stukken over boord geworpen hadden, kwamen wij eindelijk weder boven.   Tegen tien ure brak onze roerpen, door het woedend stampen van het schip, kort bij het roer af, en voordat wij hetzelve, door middel der borgstroppen, meester konden worden, sloeg het verscheidene gaten in ons achterschip; de verwarring en schrik, die dit toeval onder ons veroorzaakte, was algemeen; het schip geraakte
dadelijk dwars zee's, en viel, door de rollende baren, van de eene zijde op de andere; eensklaps zagen wij eene vervaarlijke golf, als een' hoogen beweegbaren berg, boven onze hoofden hangen; donderend brak zij over ons schip, en drukte hetzelve, onder haren last, in den afgrond neder; die maar konde hield zich aan het want, of iets dergelijks, vast, de anderen werden van het dek geslagen en verdwenen voor altoos; het water spoelde met groote stroomen naar binnen en scheen ons reeds geheel verzwolgen te hebben; het duurde eenen geruimen tijd alvorens wij weder bovenkwamen, doch toen lagen wij op zijde en zagen reeds eene andere golf naderen, die ons geheel omgeslagen en een onvermijdelijk einde aan ons leven zoude gemaakt hebben. ‘Kap den mast!’ - schreeuwde de Kapitein, als een razende, door zijnen roeper, - ‘kap den mast, of wij zijn verloren!’ - Met bovenmenschelijke krachten zocht een ieder aan zijn bevel te voldoen, en daar het grootste gedeelte van het want reeds gesprongen was, gelukte dit ook in minder dan een oogenblik, doch door de overhaasting en verwarring tevens zoo ongelukkig, dat de groote mast niet alleen den fokke-, maar ook een gedeelte van het want van den bezaansmast, benevens
twee ongelukkige matrozen, medesleepte, die op de eene of andere wijze in het touwwerk waren verward geraakt, en zich niet spoedig genoeg hadden kunnen losmaken. - Nu rigtte het schip zich een weinig op, en keerde gelukkig den voorsteven tegen de baren; onze timmerlieden hadden middelerwijl, ondanks de bijna volstrekte onmogelijkheid, zoo wél gewerkt, dat haast gelijktijdig eene waarlooze pen aan het roer bevestigd was, en men het schip weder konde sturen.   Thans bad de Kapitein allen, zonder onderscheid, nog eene laatste poging bij de pompen te doen, die men in de verwarring verlaten had; hij deelde verscheidene flesschen arak uit zijnen voorraad rond, en gaf zijn volk, tegen de gewoonte der Kompagnies-Scheeps-Kommandanten, de vleijendste woorden. - ‘Houdt moed, mannen!’ - riep hij, na een weinig uitgezien te hebben, - ‘houdt moed! ik zie eenige verandering in het weêr opkomen; verlaat, in Gods naam, de pompen niet!’ -   Hij had de waarheid gezegd: de lucht begon allengs klaarder te worden, de hevige rukwinden verminderden van tijd tot tijd, de baren
werden hoe langer hoe ronder, en tegen den avond had zich de wind bijna geheel gelegd. - Welk een jammerlijk tooneel vertoonde zich nu aan ons boord! - Alles was van het dek gespoeld; ons schip was niets dan een klomp; alleen de bezaansmast stond waggelende, met een gedeelte van zijn want, en kraakte en slingerde, door de sterke deining, op eene vreesselijke wijze. Den geheelen nacht was men bezig met het in gereedheid brengen van eene waarlooze bezaansroê, en tegen den morgen bragten wij ons eenigste zeil uit en gingen langzaam voort met eene zuidoosten labberkoelte.   Deze verschrikkelijke storm had acht dagen geduurd en ons elf man van ons volk gekost, zoo door het vallen der masten, het redderen der pomp, als door de stortzeeën, die er verscheidene, zoowel als al ons vee, van het dek hadden gespoeld; het grootste gedeelte van ons overgebleven volk, dat, gedurende al dien tijd, geen oogenblik rust had genoten, werd nu, door de vermoeijenis en het uitgestane lijden, plotselijk ziek; daarbij waren onze meeste watervaten gesprongen, zoodat wij met een zuchtend verlangen naar de Kaap begonnen uit te zien, waarvan wij uit verscheidene voorteekenen wisten niet verre meer verwijderd te zijn. Eindelijk op den morgen van den dertienden dag, na het begin van den storm, zag men land, en wij kwamen des anderendaags in den ellendigsten toestand voor de Kaapstad ten anker, waar het schip Azia, twee dagen vroeger, in geenen beteren staat dan wij, was aangekomen.   Welk eenen onuitsprekelijken wellust! - welk een onbeschrijfelijk genot gevoelt men niet, na zulke dreigende gevaren ter zee, den voet weder in het gevoel van zekerheid op het vaste land te kunnen zetten, en, in plaats van elkander verdringende waterbergen, de liefelijke tooneelen der in deze gewesten zoo schoone natuur te kunnen aanschouwen! De Heeren rijswijk en scheller, die ook nu weder, volgens gewoonte, ons schip, in hunne kwaliteit, kwamen bezoeken, waren zeer verwonderd, mij onder het volk te zien, daar zij mij reeds lang op het Negotie-Kantoor van de Kompagnie, te Batavia, geplaatst waanden. Ik verhaalde hun, wat mij gebeurd was, en verzocht hun tevens, mij aan boord van een of ander spoedig naar Europa vertrekkend schip te willen overplaatsen, vermits het onze gewis eenen geruimen tijd op de helling zoude moe-ten, voor het weder in staat ware deszelfs reize te vervorderen, en het verlangen, om mijn Vaderland en mijne moeder weder te zien, mij rusteloos vervolgde. Zij beloofden aan mijnen wensch te zullen voldoen, en de Heer scheller had de goedheid mij te zeggen, dat ik weder, als te voren, bij hem konde inwonen, tot op mijn vertrek naar Europa, hetwelk binnen acht dagen, met het eerste schip, zoude plaats hebben.   Toen men, na verloop van dezen tijd, mijnen naam op de nieuwe scheepslijst zoude overteekenen, werd die op de rol van mijn vorig schip niet gevonden, evenmin als mijn gagieboekje, zonder hetwelk ik in Europa niets konde ontvangen. De overhaasting, waarmede de Heer v.d. B. mij, te Batavia, aan boord van de Jeruzalem gezonden had, was waarschijnlijk de oorzaak, dat beide vergeten waren geworden. Hoe het zij, ik was genoodzaakt aan de Kaap te blijven, totdat men daarover naar Batavia geschreven, en mijne papieren van daar overgezonden zoude hebben.   Dit was een onaangenaam oponthoud voor mij, die naar Europa en naar eene beminde moeder reikhalzend verlangde; het maakte ech-ter geene verandering in de edelmoedige schikking van den Heer scheller, om bij hem zoo lang te blijven inwonen, tot ik mij weder inschepen konde.   Daar ik evenwel weinig lust had, gedurende eenige maanden, die met het antwoord van Batavia verloopen moesten, in ledigheid bij hem door te brengen, en hem, bij zijn zwaar huishouden, zoo lang tot last te zijn, verzocht ik hem, mij, gedurende dien tijd, op de eene of andere wijze, ergens te willen plaatsen en bezigheid te verschaffen. Hij prees mijne denkwijze. ‘Gij hebt gelijk,’ - zeide hij, - ‘de ledigheid is een beginsel van alle kwaad! - De tijd, dien gij hier, tot op de overkomst uwer papieren, zult moeten doorbrengen, is genoegzaam voor u, om de Navigatie te leeren, en hoewel ik schijn te bemerken, dat gij weinig genegenheid voor het Zeemansberoep hebt, zoo kan u evenwel die wetenschap geen kwaad. Geloof mij, de kunde, in welk vak ook, komt menigmaal onverwacht in volgende jaren te pas, en is althans ligt mede te dragen.’   Ik bedankte hem voor zijnen welwillenden raad en vaderlijke zorg, zeggende, dat ik al
de kracht zijner redenen gevoelde, en door mijne vlijt, waarmede ik mij op die wetenschap zoude toeleggen, aan zijne verwachtingen beantwoorden, en trachten zoude te betoenen, dat hij zijne goedheid niet aan eenen onwaardigen verspilde.   Dien ten gevolge werd ik op den Hoeker de Snelheid, Kapitein hanssen, geplaatst, en den eersten Stuurman aanbevolen, mij in zijne kunst te onderwijzen, waarin ik dan ook spoedig groote vorderingen begon te maken.   De Kompagnie houdt altoos twee dezer Hoekers aan de Kaap, voornamelijk dienende tot het vervoeren van goederen en scheepsbehoeften naar Baaifals en terug, wanneer er zich, zoo als meestentijd het geval is, van hare schepen bevinden; men gebruikt dezelve ook, doch zeldzaam, tot den Negerhandel met Madagascar. Vóór het begin der kwade mousson, die gewoonlijk den 15 Mei aan de Kaap invalt, zendt men deze vaartuigen naar de Houtbaai, om er te overwinteren: het volk is dan verpligt, om, gedurende dien tijd, hout te kappen en sardijnen te visschen, en dezelve te zouten, tot gebruik der Kompagnies-slaven en
van zoodanige inwoners, als daarvan bij de ton verkiezen te koopen.   Dit jaar was er, hetgene zeldzaam gebeurt, geen Kompagnies-schip in Baaifals, en ook geene andere bestemming voor den Hoeker de Snelheid, die dus aan de Kaap bleef liggen; en daar er voor het overige aan het volk (uit 10 à 12 man bestaande) steeds goed en versch voedsel, zoowel van groenten als vleesch en brood, gegeven werd, bragt ik er mijne dagen aangenaam door, hebbende, buiten mijne les-uren, niets te verrigten, dan mij te vermaken. De beide bloedverwanten, die, zoo als men zich zal herinneren, door de vrouw van den Heer rijswijk uit Europa medegebragt waren, en insgelijks de Stuurmanskunst aan ons boord leerden, namen mij elken Zondag mede naar den wal, en ik spijsde beurtelings bij een' mijner weldoeners. Intusschen naderde de tijd, dat de Hoeker naar de Houtbaai zoude moeten vertrekken, om aldaar, volgens gewoonte, te overwinteren, hetwelk ook een einde aan mijne goede dagen scheen te zullen maken; doch de Kapitein, die aan de Kaap bleef, en, benevens zijne echtgenoote, bijzonder veel van mij hield, had de goedheid, mij eenige dagen vóór het vertrek
van zijn vaartuig te zeggen, dat ik, gedurende dien tijd, bij hem in huis konde blijven, en dat hij zelf mij verder datgene zoude leeren, wat mij nog ontbrak, om mijn examen als derde Stuurman te kunnen afleggen.   Ik betrok dien ten gevolge een vertrekje in zijn huis, en weldra was ik de lieveling dezer brave lieden. In den beginne hield Kapitein hanssen mij zeer gestreng aan de lessen, doch kort daarna het opperbevel verkrijgende van een groot driemast vaartuig, waarmede hij, zoodra mogelijk, naar Madagascar verzeilen moest, had hij zoo vele zaken te bezorgen en schikkingen te maken, dat er weldra van geene lessen meer gesproken werd en dezelve geheel achterbleven. Dit was mij niet onaangenaam: ik had eenen verklaarden tegenzin in het scheepsleven, en het was alleen om den wensch en de teedere bezorgdheid mijner weldoeners niet te wederstreven, dat ik mij moeite gegeven had in de Stuurmanskunst vorderingen te maken.   Met meer vermaak vergezelde ik de twee broeders van Mevrouw hanssen, die groote liefhebbers van de jagt waren, naar de omliggende bergen en bosschen, waartoe zij gereedelijk ver-lof voor mij verkregen; en er verliepen weinige weken, waarin wij niet, hetzij met ons drieën, hetzij met eenige andere jonge lieden, partij maakten en eenige dagen in den omtrek zworven.   Somtijds begaven wij ons, met groote stokken gewapend, langs het strand, op eenen grooten afstand van de Kaap, om robben of zeehonden, die zich gaarne op de vlakke rotsen van den oever in de zon leggen te bakeren, te vangen, door hun den weg naar zee af te snijden, of hen in den slaap te overvallen en alsdan met stokken dood te slaanMen zal zich gelieven te herinneren, dat mijn vader destijds nog geen' afkeer voor de jagt en het onnoodzakelijk dooden van schuldelooze dieren voedde. Deze afkeer voor dit zoogenaamd vermaak werd hem te Sadras ingeboezemd, zoo als men in zijn eerst uitgekomen Werk: Lotgevallen op eene reize van Madras, enz. naar Ceylon, kan zien, door een' Saniassie, of boetdoenden Monnik, die mijnen vader, tot dankbaarheid, dat hij aan zijne vermaningen gehoor gaf, de zoo moeijelijke en zeldzame Samscritsche taal leerde, en hem drie daarin geschrevene aloude manuscripten vereerde, welke nog onder mijne berusting zijn en waarvan zijn dood hem belet heeft de vertaling te leveren; ik zal intusschen, bij gelegenheid, eenige weinige, in deze taal kundige, lieden trachten op te sporen, die van dezelve, zoo ik vernomen heb, zelfs eene Grammatica in het licht gegeven hebben, en dus eene, voor de geleerde wereld waarschijnlijk gewigtige, bijdrage tot de aloude Geschiedenissen van Hindostan aan de vergetelheid pogen te ontrukken.

Aanm. van den Uitgever..
Dikwijls gingen wij ook op de bokkenjagt op den Karbonkel- of Tijgerberg, waar wij soms vier of vijf dagen achtereen doorbragten, levende van de jagt, en des nachts tusschen vuren slapende, om ons voor de leeuwen, maar vooral voor de tijgers, die er menigvuldiger dan de eerste zijn, te beveiligen. De beide vissers, zoo heetten de broeders van Mevrouw hanssen, waren Schrijnwerkers van beroep, en maakten, onder anderen, veel gebruik van eene zekere soort van hout, stinkhout genaamd, hetwelk, oud en gedroogd zijnde, zich zeer wel laat bewerken, en waarin nooit geen worm komt, doch, wanneer het nog groen is, eenen zeer onaangenamen stank, vrij gelijk aan dien van menschelijke uitwerpselen, van zich geeft, en digt bij de Kaap in de kloven en dalen aan den voet der bergen groeit: het is de eik van Afrika. Wanneer wij dus weinig met de jagt opgedaan hadden, kwamen wij, om toch geenen vergeefschen togt gedaan te hebben, elk met
eene vracht van dit geurig gewas beladen terug.   Wij liepen intusschen, op zekeren nacht, groot gevaar, om een van ons drieën het leven te verliezen, en dit benam ons, voor eenen geruimen tijd, den lust, zoo slecht vergezeld, weder in deze, met verscheurend wild vervulde, gebergten, gedurende den nacht, te verblijven.   Wij bevonden ons aan den voet van den Tijgerberg, en hadden, als naar gewoonte, tegen den avond verscheidene vuren aangestoken, tusschen dewelke wij met het gebrul en doffe geloei der verscheurende woudbewoners, in wier midden wij ons bevonden, den spot dreven. Wij waakten, echter, als gewoonlijk, bij beurten; doch hij, wiens beurt het was, moet toen midden in den nacht ingeslapen zijn, want opeens werden wij door de heesche stem van eenen leeuw, digt bij ons, en zoo het scheen aan onze zijde, gewekt; - met den grootsten schrik opspringende, zien wij niet alleen onze vuren bijkans geheel verdoofd en uitgebrand, maar ook, kort vóór eene der tusschenruimten, de gedaante van onzen rossen vijand, even als een' hond op den grond liggende, terwijl zijne gloeijende oogen, als twee
kleine fonkelende vuurbollen, door het duister schitterden en onbewegelijk op ons gevestigd waren, wachtende, zoo het scheen, slechts naar een gunstig oogenblik, om op ons te springen en één' van ons van tusschen de verdoofde vuren mede te slepen. Wij wierpen dadelijk eenige nog brandende houten naar hem toe, die, door den korten afstand, gelukkig goed troffen en hem eenige stappen deden achteruit deinzen; wij durfden niet op hem schieten, uit vrees, van hem te missen, of, wat nog erger is, ligt te kwetsen. Wij bragten in haast ons vuur, zoo veel mogelijk, bijeen, en hadden gelukkig nog voorraad van hout nevens ons, zoodat wij spoedig weder tusschen de helder flikkerende vlammen zaten. De leeuw, die zich weder, als te voren, doch iets verder, nedergelegd had, zag ons nog gedurig onwrikbaar aan, en baarde ons nog een benaauwd kwartier uurs; toen rigtte hij zich evenwel langzaam op, en ging statig naar de kruin des bergs: zijne heesche stem weêrgalmde, echter, bij tusschenpoozen, nog lang door den eenzamen nacht.   Wij hadden alle reden om den Hemel te danken, van dit gevaarlijk en onwelkom bezoek
zoo gelukkig ontslagen te zijn. - De leeuw vervolgt, over her algemeen, zijne prooi of vijand nier lang, ten zij hij gekwetst is of door den honger gedreven wordt; in dit laatste geval zoude hij zeker één' van ons in den slaap medegesleept en zoo lang niet, als nu, gewacht hebben. Wij hadden drie groote honden bij ons; doch in plaats van ons, door hun geblaf, op de nadering van dien algemeenen vijand, te wekken, hadden zij zich, bevend en ineengedoken, zonder het minste geluid te maken, achter ons verscholen.   Dat ik niet verzuimde, om tevens, bij verschillende gelegenheden, menigmalen de kruinen der om de Kaap gelegene bergen te bezoeken, kan men zich ligt voorstellen, vermits deze ontzaggelijke gevaarten de aandacht van elken vreemdeling het eerste aantrekken, en, door derzelver nabijheid, als uitnoodigen, de beklimming te ondernemen. De Leeuwenkop is, in dit opzigt, veel gevaarlijker dan de Tafelberg. Op den eersten gaat het, in den beginne, vrij gemakkelijk, doch tot op twee derde van deszelfs hoogte gekomen, wordt de weg van vrij hellend en begaanbaar, ruw,
steil en met puntige rotsen en losse steenen als bezaaid; welhaast komt men aan eene plaats, waar zich naakte rotsen lijnregt boven elkander, als drie opeengemetselde muren, verheffen; aan die zijde is de berg bijna loodregt, en er zijn dus groote ijzeren krammen in de rots bevestigd, waaraan twee zware touwen hangen, met welker behulp, en door tevens de voeten in verscheidene in de rots gehouwene gaten te zetten, men zich, hangende boven eene onafzienbare diepte, in de hoogte moet trekkenHier is de hut of woning van eenen Wachter, die om de drie dagen door eenen anderen afgelost wordt, en wiens zaak het is, eene groote vlag te hijschen, wanneer hij een schip in de verte ziet naderen; doch wanneer er meer dan één in het gezigt zijn, vuurt hij daarbij, met een paar kleine stukken geschut, zoo vele schoten af, als het getal der schepen, die hij ziet, bedraagt; daarop begeeft zich een Seinwachter uit de stad, waar hij woont, naar den top van den Leeuwenstaart, (eene andere lagere berg) en zoodra hij bemerkt, dat het schip, of de schepen, op de Kaap aanhouden, hijscht hij insgelijks eene vlag; zeilen dezelve, echter, voorbij, dan geschiedt zulks niet, en ook de post op den Leeuwenkop strijkt dan zijne vlag. Men verandert alle maanden de seinen op dan Leeuwenstaart, en dewijl de Hollandsche schepen, daaromtrent in Europa hunne instructie hebben ontvangen, en bij het inzeilen eene overeenkomstige vlag moeten voeren, zoo kan men van wederzijden weten, of de stad dan wel de schepen vijandelijk zijn, en zich alzoo voor overrompeling wachten.

Aanm. van den Schrijver.; eindelijk komt men aan de derde
rots, en, door eene kloof of spleet in dezelve, op eenen vooruitspringenden en over eenen ijsselijken afgrond hangenden rotssteen, waar men het de grootste ijzing verwekkende, en tevens het schoonste en verhevenste gezigt der wereld heeft.   De Tafelberg is bijna de helft hooger dan de Leeuwenkop, hoewel men, uit de haven of de stad ziende, juist het tegendeel zoude zeggen; door den breeden platten vorm van den Tafelberg wordt deze beguicheling van het oog veroorzaakt. Om deze vervaarlijke hoogte te beklimmen en weder af te dalen, zonder eenen nacht onder weg te willen doorbrengen, moet men zich met het aanbreken van den dag op weg begeven en een onvermoeid klimmer zijn. Het is ook raadzaam, dat men zich van zoogenaamde veldschoenen bij de beklimming bediene, zijnde het meest gewone schoeisel der
Hollandsche boeren en der Hottentotten; zij maken er een paar in minder dan een kwartier uurs, van een stuk versche buffels- of ossenhuid, gereed; dezelve zijn niet alleen zeer ligt en voegen zich gemakkelijk naar alle bewegingen van den voet, maar beletten buitendien het uitglijden bij het beklimmen van rotsen en steilten, vermits de ruige zijde naar buiten met het haar naar den hiel gekeerd is.   De Tafelberg is, even als de Leeuwenkop, vrij gemakkelijk te beklimmen, tot nabij deszelfs oppervlakte; dan, echter, volgt er een moeijelijke weg, zamengesteld uit eene verwarde opeenstapeling van kale en puntige rotsen. Op den top gekomen, heeft men eene woeste, heuvelachtige vlakte voor zich, en wel verre van een aangenaam veld, bedekt met welig gras en bezaaid met bloemen, met eenen vischrijken vijver in het midden, zoo als sommige Reizigers dezen top beschreven hebben, heb ik er niets dan eenige geringe heiplanten, hier en daar schaars over eene woeste, hobbelachtige vlakte verspreid, gezien. Het gezigt van boven is, echter, eenig in schoonheid; - de huizen der stad als eenige witte plekken - de baai
met hare schepen als eene kleine waterkom met zwarte stippen - aan de eene zijde, in de verte, de hooge bergen van Hottentotsch Holland - aan de andere de onafzienbare oppervlakte der zee, omzoomd met eene rij bergen en klippen, langs welke de brandingen zich als een zilveren rand vertoonen: - dit alles beloont de moeite rijkelijk, en doet den aanschouwer in opgetogenheid verstommen.   Somtijds ziet men beneden zich, in de verte, dikke witachtige wolken, met versnelde vaart, op den berg aandrijven; - ontzaggelijke gevaarten stapelen zich tegen deszelfs zijden op elkander en komen nader en nader; - men gevoelt zich door eene onwillekeurige vrees bevangen, en vindt zich, in één oogenblik, door de wolken omgeven en het gezigt benomen: - dit is het zoogenaamde Tafelkleed, of de voorlooper van de hevige zuidoostewinden, die met woedend geweld in de vlakte en op de stad nederstorten, of zich ook wel in regen ontlasten. Op den top van den Tafelberg ontwaart men midden in die wolken slechts eenen geringen wind en vochtigen mist. Weldra zakken zij echter lager, en men is weder door de zon beschenen, terwijl men in
de laagte hevige winden of regen ziet woeden. In de kloven en spleten van deze en andere bergen heeft men verscheidene, door de Natuur gevormde, spelonken, dikwerf de schuilplaatsen der ongelukkige slaven, hunnen Meesters, om straf voor misdrijf, of veeleer om derzelver tirannische behandeling te ontduiken, ontvlugt: - helaas! in deze, met wilde dieren vervulde, gebergten, doormengd met verschrikkelijke afgronden en omzoomd door sombere bosschen, dwaalt hij rond en durft zich niet in de vlakten begeven; - den geesel zijner beulen ontsnapt, dacht hij de vrijheid te vinden, en ontmoet niets dan honger en dood! -   Ik zal mij noch over dit onderwerp, noch over den staat der slaven aan de Kaap, breedvoeriger uitlaten: in een vroeger en daartoe beter geschikt Werk is dit reeds geschiedIn des Schrijvers bekroonde Verhandeling, door teijlers Godgeleerd Genootschap, te Haarlem, over het nut der Zendelingen, enz.

Aanm. van den Uitgever.. Ook over verdere onderwerpen, de Kaapstad, hare omstreken, inwoners, voortbrengselen, enz.
betreffende, zal ik niets meer voegen bij de menigte verhalen en beschrijvingen, door een aantal Reizigers daaromtrent gegeven; ik heb mij dus bepaald tot dat weinige, wat ik toen in vroegere jaren zelf zag en bijwoonde, en acht het althans hier de plaats niet te zijn, om de ondervinding en de kennis, die ik bij een later verblijf daarna van het land en deszelfs inwoners en voortbrengselen verkregen heb, in te lasschen. Alleen nog, dat men, naderhand, ter halverwege van den Leeuwenkopsberg, een huis, tot uitspanning der Kaapsche burgers, het Societeitshuis genaamdZie Titelvignet., gebouwd heeft, waar ik menig aangenaam uur met de gastvrije bewoners dier stad heb doorgebragt. Met de hiervoor vermelde togtjes bragt ik mijnen tijd aangenaam door, tot op de terugkomst van Kapitein hanssen van Madagascar. Toen zag mij aan het huis van mijnen weldoener een zekere Heer S...., een inwoner van de Kaap, en tevens een trotsche en wreedaardige vrek, die, zonder te kunnen lezen of schrijven, middel had weten te vinden, zich niettemin (hoofdzakelijk door den verfoeijelij-ken Negerhandel) te verrijken. Hij bood mij aan, als Klerk bij hem te komen inwonen, en hoewel ik eenigzins met zijn karakter bekend was, deed hij mij zulke schoone beloften, dat ik zijn aanbod, met goedkeuring mijner vrienden, besloot aan te nemen.   In den beginne ging alles goed; doch langzamerhand trachtte hij mij niet alleen tot Opzigter zijner pakhuizen en Directeur zijner slaven, waarvan hij een groot aantal van beide kunnen bezat en daarmede handel dreef, te gebruiken, maar hij verlangde zelfs, dat ik de spion en aanbrenger van deze arme menschen zoude zijn, en hem van hunne minste misdrijven berigt geven. Niet alleen het hatelijke van zoodanig eenen post, maar ook het gevaar, daarmede verbonden, hadden mijnen voorganger zijn afscheid uit den dienst van den Meer S.... doen nemen; een groot gedeelte zijner slaven waren Maleijers en Boucanezen, eene wraakgierige en verraderlijke natie, die geene zwarigheid zouden maken, hunnen vijand met vergif of met een' kris, (eene soort van slangswijs gevormden dolk) bij eene gunstige gelegenheid, om het leven te brengen. Ofschoon ik ver was van de bevelen van hunnen wreeden Meester te volgen, en de slaven zoo zacht mogelijk behandelde, zoude ik, echter, door een kort daarna plaats hebbend voorval, bijna het slagtoffer van de woede van één' hunner geworden zijn; en hierdoor vond ik dan ook gelegenheid, mijnen schandelijken post en den dienst van den Heer S.... te verlaten.   Aan het einde der stad stond een zijner pakhuizen, waarin hij, onder andere goederen, ook wijn en eenige flesschenkelders met sterken drank had liggen. Op zekeren dag zich daarhenen begevende, om eene sortering voor eenen aanstaanden verkoop te maken, vond hij verscheidene dezer kelders geheel ledig, voorts eene baal Oostindische doeken opengesneden, en eene groote menigte stukken daaruit genomen; noch aan het pakhuisslot, noch ergens anders, was, voor het overige, eenig teeken van geweld of inbraak te bespeuren. Hierdoor, en vermits aan mij alleen de sleutels toevertrouwd waren, en niemand, dan van mij vergezeld, of met mijne toestemming, in het pakhuis kwam, zoo viel, gelijk te denken is, zijne achterdocht dadelijk op mij. Op zijne vraag, waar de ge-stolene goederen gebleven waren, en hoe men, zonder sleutels of inbraak, den diefstal had kunnen begaan, wist ik niets wezenlijks te antwoorden; ik verzekerde hem wel, dat alle avonden de deur van het pakhuis zorgvuldig door mij gesloten werd, voordat ik hem, als naar gewoonte, de sleutels bragt, en dat het mij zelven onbegrijpelijk voorkwam, hoe men daarin had kunnen komen, en bragt voorts alles bij, wat ik dacht mij te kunnen regtvaardigen; doch dit voldeed niet: onder de vernederendste scheldwoorden beschuldigde hij mij, in het bijzijn van verscheidene inwoners, ronduit met den diefstal, of ten minste met de voorkennis van denzelven.   Deze onverdiende beschuldiging lokte mij de tranen van verontwaardiging uit de oogen. - ‘Neen, Mijnheer!’ - zeide ik driftig - ‘zoo iets moet gij van mij niet denken; hoewel de schijn tegen mij is, weet gij echter zeer wel, dat ik volstrekt geen' sterken drank gebruik, en nog veel minder eenig geld bezit; in welk geval ik mij wel betere kleederen zoude aanschaffen, in plaats van mijne scheepsplunje, waarmede gij mij tot nu toe,
niettegenstaande uwe belosten, hebt laten loopen; voor het overige heb ik mij verbonden, uwe rekeningen te houden, maar geenszins tot Opzigter van uwe slaven en pakhuizen.’   Zonder te antwoorden, ging hij vloekende henen, en de zaak bleef vooreerst daarbij; er werd althans niet meer over gesproken. Ik had echter zijn vertrouwen geheel verloren, en merkte, dat hij mij gestadig deed nagaan en al mijne handelingen bespieden. Zelfs ontzag hij zich niet, in mijn afwezen, mijne kist te doorzoeken, en stelde voorts alles in het werk, wat zijne vermoedens tegen mij konde doen bewaarheden. Daar ik een zuiver geweten had, bekommerde ik mij, wel is waar, weinig over den uitslag zijner nazoekingen; doch de smadelijke argwaan, dien men omtrent mij voedde, en mij met voordacht scheen te willen doen gevoelen, maakte mij het leven bij dezen vrek nog hatelijker dan te voren; bijzonder grievend was het voor mij, te bemerken, dat men lepels, vorken, en ander zilvergoed, zorgvuldig voor mij wegsloot, en mij geen oogenblik in het huis alleen liet. Ik troostte mij alleenlijk met mijne onschuld en verwachtte slechts de terugkomst van Kapitein hanssen, die zich toen met zijn schip in Baaifals bevond, ten einde aan hem de onwaardige behandeling te klagen, welke ik moest ondergaan; want zelfs de Heeren rijswijk en scheller waren, meer of min, door mijnen Meester, en door den schijn, die tegen mij was, vooringenomen, en wilden zich niet ernstig met zulk eene teedere zaak inlaten of partij trekken, alvorens men iets naders wegens den regten dief mogt ontdekt hebben, waaromtrent ik hun zeide niet zonder eenige hoop te zijn.   En, inderdaad, ik had gemeend, nu en dan wel eens teekenen van beschonkenheid en meerdere welvaart bij een' der slaven, flink genaamd, bemerkt te hebben; doch niettegenstaande al mijne nasporingen, die ik in het geheim bewerkstelligde, was mijne moeite langen tijd vruchteloos, en ik gaf de hoop reeds verloren, toen het toeval mij, boven verwachting, diende, en door de ontdekking van den dief, aan de neêrslagtigheid, waarin ik verzonken was, doch tevens ook bijna aan mijn leven, een einde maakte. Ter zijde, en met het pakhuis door eenen hoogen muur verbonden, was eene ruimte, weleer een tuin, waar de Heer S.... verscheidene varkens en tam gevogelte voor zijne keuken hield, welke door den voornoemden flink gehoed en opgepast werden; de slaaf woonde tevens in deze ruimte, en men had hem daar eene hut, tegen den achtermuur van het pakhuis leunende, opgeslagen.   In de Hollandsche Etablissementen in de Oost heerscht vrij algemeen de gewoonte, dat men aan de huisslaven, ten einde hun het bezoeken van vreemde slavinnen te beletten en meer aan het huis van hunnen Meester te verbinden, eene slavin uit het huis toevoegt, die met elkander zamenwonen en ook wederzijds vrij getrouw zijn, hetgene men dan zijne slaven uittrouwen noemt.   Op zekeren tijd, dat ik in de afgemuurde ruimte van het pakhuis iets te verrigten had, zag ik dan ook de zoogenaamde vrouw van flink weenende in de deur der hut staan; ik vroeg haar, wat haar deerde, waarop zij mij klaagde, dat zij gestadig door haren man, in zijne beschonkenheid, mishandeld werd,
en zelfs haar leven niet zeker was. Ik antwoordde haar, dat ik aan zulk een ongeloofelijk voorwendsel wel bemerkte, dat de schuld aan haar zelve lag, en zij de ware reden van de behandeling van flink niet opregt bekende; want dat het al te onwaarschijnlijk luidde, dat hij dikwijls beschonken konde zijn, dewijl hij, zoomin als andere slavenUitgenomen dezulke, die een ambacht of kunst verstaan, en door hunne Meesters toegelaten worden, een of ander uit te oefenen, mits daarvan wekelijks eene zekere som afgevende; zij weten dan door hunne vlijt nog iets over te garen, en koopen soms binnen eenige jaren hunne vrijheid.

Aanm. van den Schrijver., eenig geld of inkomen had, om zich drank te kunnen verschaffen. In de drift van zich te willen verdedigen, en getergd, dat ik met haar voorgeven den spot dreef, ontsnapten haar de woorden: ‘Nu, Baas! dan moest gij eens weten, van waar flink zijn' drank bekomt! - gij zoudt dan ook niet langer voor dief doorgaan!’ - Dit was genoeg gezegd. - ‘Ja!’ - zeide ik, haar op cens digt naderende en bij den arm vasthoudende, - ‘ik weet alles; ik weet, dat flink den drank uit het pakhuis gestolen heeft; ik ben hier juist om
die zaak, op order van den Meester, gekomen, en denk u zoowel als flink te beschuldigen en vast te houden, dewijl gij medepligtig zijt en daarvan geweten hebt. Gij zult evenmin den shabokEene groote, van rhinoceros- of buffelshuiden gemaakte, zweep, en een verschrikkelijk strafwerktuig voor de naakte ligchamen der arme slaven en Hottentotten.

Aanm. van den Schrijver., als uw man de galg ontloopen.’ - Het arme mensch viel voor mij op de knien, en smeekte om medelijden, zeggende, dat flink haar gedreigd had met eene bijl het hoofd te zullen kloven, indien zij zijn bedrijf aan het licht bragt of aanleiding tot ontdekking gaf. Ik stelde haar hieromtrent gerust, en beloofde haar bij den Heer S.... tot voorspraak te verstrekken, indien zij mij ontdekte, welke middelen flink gebruikte, om in het pakhuis te komen, en waar hij de gestolene goederen verborg. - Hoezeer zij alle reden had, zich over haren man te beklagen, scheen zij echter veel spijt te gevoelen, dat zij zich, in hare drift, zoo onbedacht uitgelaten had, en zocht,
door allerlei omwegen, haar vorig gezegde te verdraaijen, en de bekentenis, die ik van haar verlangde, te ontduiken. Toen ik mij evenwel hield, alsof ik mij gereed maakte, om een paar slaven te gaan halen, ten einde haar voor den Meester te brengen, had de vrees de overhand, en ik verstond van haar, dat flink in dat gedeelte van den pakhuismuur, waartegen zijne hut leunde, een gat had weten te breken, groot genoeg om er door te kruipen, en hetwelk in eenen donkeren, in geene jaren bezochten, hoek, achter eenige vaten, uitkwam. Zoodra het nacht was, begaf hij zich daardoor, en kwam nooit ledig terug: de goederen en den drank begroef hij in zijne hut, en verkocht die bij gelegenheid, of bediende er zich van tot eigen gebruik.   Wel verzekerd, dat de slavin, voor hare eigene zekerheid, het gesprek met mij niet aan flink zoude durven verhalen, begaf ik mij hierop, zeer tevreden over mijne ontdekking, naar den Heer S...., en deelde hem dezelve mede; hij was niet alleen zeer verwonderd, maar ook verlegen, wegens de onverdiende behandeling, die hij mij over deze zaak had aan-gedaan; want hoewel hij eenigen grond voor zijne beschuldiging scheen te hebben, was uit mijn geheel uiterlijke wel te bespeuren, dat ik onbekwaam was tot het uitvoeren van zulk eene gevaarlijke en verachtelijke daad. Na zich in de vleijendste verontschuldigingen uitgeput te hebben, was hij van gevoelen, dat men flink op de daad moest trachten te betrappen, en gebood mij, twee getrouwe en sterke slaven, zoodra het duister was, ongemerkt, in het pakhuis mede te nemen, en daar met eene dievelantaren flink op te wachten, maar hem niet te vatten, dan wanneer hij zich gereed maakte met zijnen buit terug te keeren.   Ik had weinig lust tot deze onderneming; flink was van Macassar, eene natie, die, getergd of zich in gevaar ziende, geen' wissen dood vreest, maar, om zich te wreken of te redden, tegen duizend gevelde speren en bloote zwaarden, met geslotene oogen, zal inloopen, menschen, die, vóór men hen overweldigen kan, verscheidene hunner vijanden dooden of kwetsen. Ik stelde hem dus voor, dat, wanneer men de hut van flink dadelijk doorzocht, en het gat in den muur, benevens de gestolene goederen
in zijne hut verborgen vond, dit overtuiging genoeg was, zonder mij en zijne slaven, onnoodigerwijze, aan een groot gevaar bloot te stellen; doch hij wilde naar niets hooren en bleef hardnekkig bij zijn besluit: zelfs weigerde hij, ons wapenen mede te geven, zeggende, dat wij met ons drieën zeer gemakkelijk één' man overweldigen konden; ik moest dus gehoorzamen.   Nadat ik dan des avonds, naar gewoonte, het pakhuis gesloten had en met de sleutels vertrokken was, als wilde ik die bij den Meester terugbrengen, begaf ik mij, vergezeld van de twee slaven, toen het geheel duister was geworden, onbemerkt, in het pakhuis, waar wij ons achter eenige goederen verborgen.   Wij hadden meer dan twee uren in onze schuilplaats gewacht, zonder iets te bemerken, en geloofden reeds, dat flink, op de eene of andere wijze, kondschap van den strik, dien men hem spreidde, moest bekomen hebben, toen wij eindelijk den steen, welken hij vóór het gat had gevoegd, hoorden loswerken, en kort daarop eenen arm te voorschijn komen en eenige flesschen, op ééne van dewelke een eind
kaars brandde, binnen het pakhuis zagen nederzetten; nu volgde hij zelf, en wij hadden hem, toen hij nog niet geheel doorgekropen was, gemakkelijk, en zonder gevaar, kunnen overweldigen, indien de stijfhoofdigheid van den Heer S.... niet gewild had, dat wij hem in het terugkeeren vatten zouden. Zonder zich op te houden, ging de dief met de ledige flesschen regt door naar een vat Maderawijn, en vulde dezelve door middel van eene blikken pomp.   Hij maakte zich gereed, om terug te keeren, toen de slaven, te ongeduldig om te wachten tot hij weder te halver lijf in het gat zoude gekropen zijn, zoo als ik hun bevolen had, opeens voor den dag sprongen, en hem den terugtogt afsneden. Op hunne plotselijke verschijning bleef hij een oogenblik van schrik als vastgeworteld staan, en liet de gevulde flesschen uit de handen vallen; spoedig, echter, zocht hij terug te keeren, zeker met het voornemen, om de kaars uit te blusschen, die nog aan den ingang van het gat brandde, doch ziende, dat de anderen met touwen op hem toekwamen, om hem te binden, en ik, op eenigen af-stand, met eene lantaren naderde, trok hij, onvoorziens, een mes uit zijnen gordel, en drukte het, in hetzelfde oogenblik, den naastbijzijnden slaaf in de borst. - ‘Allah!’ - was het eenigste, wat de ongelukkige voortbragt; zijn makker sprong, zoodra hij dit zag, met eene onbegrijpelijke gezwindheid, op verscheidene opeengestapelde vaten, en had het geluk, te gelijker tijd, de kaars om te schoppen, eer de woedende flink, die hem met het bebloede mes, als een razende, vervolgde, hem konde bereiken.   Nu eerst scheen hij mij te bemerken, die reeds aan de deur genaderd was, doch, door de haast en den doodelijken angst, met mijne zwakke krachten de zware sloten van dezelve niet spoedig genoeg konde openen; - het was een ijsselijk oogenblik! - Met wijde sprongen, het ligchaam voorovergebogen, en het mes in de vuist geklemd, kwam hij brullende op mij af. Reeds was hij mij zoo digt genaderd, dat ik niet langer aan de deur durfde vertoeven, en het wanhopige besluit nam, in het pakhuis, zijne vervolging te ontvlugten, toen hij opeens over een' hoop duigen, die hij, bij het
weinige licht van mijne lantaren en door zijne verwoede drift, niet bemerkt had, struikelde en digt nevens mij nederviel. Van dit oogenblik maakte ik gebruik; nog ééne wanhopige poging, en het gelukte; - de deur open te rukken en weder achter mij toe te slaan, was het werk van één oogenblik.   Op een' vollen ren begaf ik mij naar onzen Meester, en was naauwelijks in staat hem het gebeurde te verhalen. Hij verzamelde in haast een zestal slaven, aan welker hoofd hij zelf, gewapend met een koppel pistolen, zich, met den grootsten spoed, naar het pakhuis begaf; - ook ik moest weder mede. Aan de deur gekomen, vonden wij dezelve halverweg openstaan; de sleutels had ik, in den angst, van binnen laten steken, en ook geen' tijd gehad dezelve uit het slot te nemen. Nu was er niemand, die de eerste wilde zijn, om binnen te treden; men wist, dat flink van Macassar was, en kende de geaardheid van deze natie al te wel, waarvan het gebeurde een nieuw bewijs opleverde. Na veel tegenstribbeling moesten echter de slaven voorop, de Heer S.... en ik volgden. - Welk
een afgrijsselijk tooneel vertoonde zich toen voor onze oogen! - De slaaf, die, in den beginne, het geluk had gehad op de vaten te ontvlugten, lag digt bij de deur, zwemmende in zijn bloed en met eene menigte wonden doorboord; wat verder henen lag zijn makker, het eerste slagtoffer van flink, reeds geheel dood en verstijfd. De moordenaar was nergens te vinden, en gewis in de bergen ontvlugt.   Wij gingen weder naar den armen pedro, die ons met eene flaauwe en afgebrokene stem verhaalde, dat hij, toen flink gevallen was, zich heimelijk naar de deur begeven had, om insgelijks te ontvlugten, doch dezelve niet spoedig genoeg kunnende openen, door den moordenaar bemerkt en nedergestoken was. Wij voerden hem toen naar het huis van den Heer S...., doch hij stierf eenige uren daarna.   Des anderen daags was dit voorval in de geheele Kaapstad ruchtbaar, en er waren weinige, die onzen Meester dit aanmerkelijk verlies niet gunden. Ik verhaalde den Heeren rijswijk en scheller, benevens Mevrouw hanssen, de
nadere bijzonderheden van dit voorval, hetwelk mijne onschuld in het klaarste daglicht stelde, als ook tevens de slechte behandeling, die ik, in het algemeen, in den dienst van dien Slaven-Koopman moest doorstaan. Mevrouw hanssen had de goedheid, mij te zeggen, dat ik dadelijk weder mijnen intrek bij haar konde nemen, en haar echtgenoot, die twee dagen daarna terugkwam, keurde dit zeer goed, en was ten uiterste verwonderd, toen hij het gebeurde vernam.   Kort daarna kwamen mijne papieren van Batavia aan, en mijne weldoeners plaatsten mij, voor de reis naar het Vaderland, als Kajuitwachter, bij Kapitein brunel, op het schip Beekvliet, hetwelk binnen weinige dagen naar Europa zoude stevenen.   Weinige dagen vóór mijn vertrek had ik nog eene vrij zonderlinge ontmoeting.   Op de Kaapsche bergen groeit eene soort van zeer welriekende bolplant, waarop de vrouwen aldaar zeer gesteld zijn, en dezelve, gedroogd, tusschen haar linnen en kleederen leg-gen, waardoor die voor het verderf en de mot bevrijd blijven en tevens eenen aangenamen reuk verkrijgen; men noemt die plant aan de Kaap Koekmakranke. Om aan den wensch van Mevrouw hanssen en hare dochters te voldoen, begaf ik mij, op eenen achtermiddag, op weg naar den zoogenaamden Leeuwenstaart, en kwam weldra, ongevoeliglijk, aan deszelfs kruin, zijnde deze berg niet steil en zeer gemakkelijk te beklimmen.   Ik had reeds eenige planten verzameld, toen ik, aan de andere zijde van den berg gekomen, een jong Hottentotsch meisje, van eene buitengewone schoonheid, gewaar werd; zij behoorde tot eene bezending van onafhankelijke Hottentotten, waarvan nog eenige weinige stammen aan de uiterste grenzen der Kolonie bestaan, die met het voornemen aan de Kaap waren gekomen, om zich bij het Gouvernement over de willekeurige handelwijze der tirannische boeren te beklagen en regt over hun schreeuwend leed te vragen.   Zij scheen zich daar nedergezet te hebben, om het ruime uitzigt te genieten en de vlag te
bezigtigen, die toen juist de nabijheid van een schip in zee aankondigde.   Zoodra zij mij gewaar werd, en zag, waarmede ik bezig was, stond zij, uit eigene beweging, op, en hielp mij zoeken; eene genoegzame hoeveelheid verzameld hebbende, en vermoeid van de hitte en het klauteren, ging ik zitten uitrusten, waarop zij zich dadelijk, zonder de minste vrees, aan mijne zijde plaatste, mij den doek, waarmede ik mijne bezweete borst droogde, uit de handen nam, en met een oogenschijnlijk vermaak daarmede over mijn aangezigt streek. Buiten het walgelijk mengsel van vet en roet, waarmede zij, even als alle andere van hare natie, bestreken was, en dat ook eigenlijk tot hare gedaante niets afdeed, was zij het bekoorlijkste en fraaist gevormde vrouwenbeeld, dat men zich met mogelijkheid voorstellen kan; in plaats van den platten neus en uitstekende kaken, het doorgaand kenmerk van diegene harer natie, welke onder de verdrukking en slavernij zuchten, had zij, in tegendeel, een vol aangezigt met de bekoorlijkste trekken, eene rij blinkend witte tanden en een vurig welgeopend oog. De netste evenredigheid van leden en de welgevormde boezem maakten haar tot eene dier, bij de Hot-tentotten zoo zeldzame, schoonheden, waarin de Natuur al hare kunst schijnt bijeenverzameld te hebben, om de doorgaande afzigtigheid van hare natie te vergoedenOver het geheel levert een Hottentotsch meisje en eene Hottentotsche vrouw de tegenstrijdigste vertooning op.

Hoewel bij allen welgevormde gelaatstrekken onder de zeldzaamheden behooren, zijn evenwel de meisjes, over het algemeen, van eene fraaije gestalte en hebben eenen ronden harden boezem; zoodra hebben zij, daarentegen, niet gebaard, of de geheele figuur verandert. Het achterste gedeelte harer dijen begint, op eene wonderlijke wijze, in dikte en omtrek toe te nemen, zoodat een vreemdeling, die aan dit gezigt niet gewoon is, bij elke beweging van eene Hottentotsche vrouw, in lagchen meent uit te barsten. De borsten, welke klein en welgevormd zijn, worden tevens, hetzij door de Natuur, hetzij door de kunst, tot slappe lange zakken uitgerekt, waaruit zij, zoo als bekend is, haren kinderen, die, in den zak van hare kros, op haren rug hangen, over den schouder henen kunnen te zuigen geven.

Aanm. van den Schrijver..   Ik sprak haar in het Hollandsch aan, hetgene zij evenmin verstond als ik het Hottentotsch, waarin zij mij antwoordde. Na dus eenen geruimen tijd getracht te hebben, elkander door teekenen te onderhouden, maakte ik mij eindelijk gereed




Zij volgde mij tot halfweg den berg,

bl. 93.

om terug te keeren; zij volgde mij tot halfweg den berg, waar zij mij staande hield, en in eene vlakte het kamp van de bezending harer natie toonde, en tevens door reekenen deed verstaan, van mij den volgenden dag, vroegtijdig, weder op dezelfde plaats te laten vinden. Na eene kleine tusschenpoos, waarin hare vorige dartelheid in treurigheid veranderd scheen, streek zij hare hand over mijn gezigt, en snelde daarop, met eene onbegrijpelijke vlugheid, den berg af, waar zij weldra achter eenige struiken verdween.    Ik wist niet, wat van deze ontmoeting te denken. Kapitein hanssen en zijne vrouw, die ik dezelve verhaalde, lachten er hartig mede, en wenschten mij geluk met mijne Hottentotsche overwinning. Den volgenden dag begaf ik mij, niettemin, vroegtijdig naar dezelfde plaats; - doch, - hoe groot was mijne spijt! - Hottentotten, legerplaats, alles was verdwenen; zij waren reeds, zoo als ik naderhand hoorde, met het aanbreken van den dag vertrokken, verontwaardigd, dat men hen, als naar gewoonte, met bloote beloften en sraaije woorden had zoeken tevreden te stellen. Op de plaats gekomen, waar ik den vorigen dag met het meisje gezeten had, vond ik daar eene rij van de kralen, die zij om hare armen, beenen en hals droeg; waarschijnlijk had zij die daar, toen zij bemerkte plotselijk te moeten vertrekken, met het oogmerk nedergelegd, dat ik die vinden en bewaren zoude; althans ik nam dezelve mede, en dit was het eenigste aandenken, hetwelk ik van mijne Hottentotsche geliefde behield.   Na van al mijne vrienden en weldoeners afscheid genomen te hebben, begaf ik mij, eenige dagen daarna, ingevolge het bevel van den Kapitein, aan boord. Men had mij aan hem op het dringendste aanbevolen, en daar hij buitendien een redelijk en menschelijk Opperhoofd was, heb ik geene andere dan goede behandeling van hem genoten. Daags na mijne aankomst op het schip ligtten wij de ankers, en verlieten de Kaap met hare gastvrije bewoners. Met een onbeschrijfelijk vermaak zag ik ons welbezeild schip, door eenen gunstigen wind gedreven, in snelle vaart, de baren klieven. Ieder uur, dacht ik, brengt mij nader bij eene geliefde moeder, die, van het lot harer dierbaarste betrekkingen onkundig, waarschijnlijk troosteloos en verlaten haar kommerlijk leven rekt. - Met welk een genoegen stelde ik mij het eerste oogenblik van ons wederzien voor
den geest! - hoe zij, met moederlijke vooringenomenheid, de verandering der jaren, tot mijn voordeel, beschouwen; - hoe ik haar omarmen, en mijn hoofd aan haar moederlijk hart leggen zoude! - Hoe gaarne verloor ik mij in den aangenamen droom, van hare overige levensdagen te zullen veraangenamen, en, indien zij zich, zoo als ik reden had te vreezen, in geene ruime omstandigheden bevond, haar, door mijne vlijt, een onbezorgd bestaan te verschaffen. Want ik verbeeldde mij, dat, eens in het Vaderland teruggekeerd, het niet missen konde, of ik zoude, door het een of ander, weldra mijne fortuin maken, of ten minste een ruim bestaan erlangen. - Dwaze hersenschimmen! - even zoo ijdel en ongerijmd als die, welke men zich in Europa van de Indiën voorstelt. - Ach! ik wist niet, dat ik, in plaats van mijn geluk te volmaken, het grievendst harteleed te gemoet ging; een harteleed, dat niet dan met mijn leven zal eindigen, en steeds in mijne gelukkigste uren, althans bij rijpere jaren, een bitter herdenken weefde, en vaak in den kelk van mijne vermaken een mengsel van sombere treurigheid goot. - Onbewust van hetgene mij te wachten stond, en verzonken in mijne droomen van geluk, was er toen geen vergenoegder of vrolijker schepsel dan ik, en juichend sprong ik naar beneden, toen men, na eene voorspoedige reize, in April 1772, de Vaderlandsche kusten ontdekte. -   Zoodra wij in de haven van Texel binnengeloopen waren en het anker geworpen hadden, en nadat het scheepsvolk, door twee gemagtigden van de Oostindische Kompagnie, voor deszelfs bewezene diensten bedankt was geworden, vertrok onze Kapitein naar Amsterdam. Ik werd, benevens een ander ligt matroos, op een ligterschip geplaatst, om het opzigt over de daarin geladene (verbodene) goederen te houden; want niettegenstaande er dadelijk, wanneer een Indisch retour-schip het anker geworpen heeft, een aantal zoogenaamde Kruidlezers aan deszelfs boord komen, om al de koffers en kisten van Officieren zoowel als matrozen te doorzoeken, en het schip te bewaken, ten einde er geene kontrabande worde afgeladen, zoo weten de meeste, inzonderheid de Officieren, evenwel middel te vinden, om deze nazoekin-gen te ontduiken en de wachters te bedriegen of om te koopen.   Wij vertrokken met den ligter tegen het vallen van den avond, doch waren, door hevigen tegenwind, genoodzaakt, des anderen daags in de haven van Medenblik binnen te loopen en gunstiger weder af te wachten.   Mijn makker en ik gingen aan wal, waar wij bij eene oude vrouw, die herberg hield, intraden en een glas bier eischten. De goede oude bemerkende, dat wij kortelings uit Indië kwamen, vroeg ons naar tijding van haren zoon, die, zoo als zij zeide, ook naar de Oost vertrokken was, doch van welken zij sedert vijf jaren geen narigt bekomen had. Zij beschreef ons zijn gelaat, houding en manieren op het naauwkeurigste en met de vooringenomenheid eener moeder; en daar zij ons buitendien zijnen geboorteen doopnaam, in een kerkboek voluit geschreven, liet lezen, was er geen twijfel aan, of wij moesten hem kennen. Zij scheen te vooronderstellen, dat Indië niet veel grooter was dan haar stadje, en dat men, in deze zoo uitgestrekte en verschillende groote Rijken, met
alle menschen, even als te Medenblik, persoonlijk bekend konde zijn.   Ons met de onnoozelheid dezer vrouw willende vermaken, zeiden wij haar, dat wij met haren zoon niet alleen zeer goede vrienden waren geweest, maar dat hij tevens welvarend en op een' goeden weg was om zijn geluk te maken, en spoedig, met schatten beladen, bij zijne moeder dacht terug te keeren. - Naauwelijks had zij deze gewenschte tijding verstaan, of zij begon, uit alle magt, hare dochter en dienstmaagd te roepen, aan dewelke zij, in driftige haast, dit heugelijk nieuws mededeelde. Toen met eenen buitengewonen ijver de deur uitloopende, kwam zij spoedig terug, gevolgd door eenen trein boeren en boerinnen, waarschijnlijk hare geburen, die ons met vragen, betreffende dit bemind kind, overstelpten. Hoewel onze antwoorden menigmaal niet overeenstemden, gaven zij er zoo naauw geene acht op, en vulden, in hunne verbeelding, datgene aan, wat aan ons verhaal ontbrak.   Van loutere vreugde verzocht de goede vrouw ons in hare kamer, en had, in één
oogenblik, de tafel zoodanig met broodjes, zalm, koek, brandewijn, koffij, en al datgene bezet, waarmede zij dacht ons te kunnen onthalen, dat wij gemakkelijk nog eenige vrienden hadden kunnen medebrengen, ofschoon wij ons dapper genoeg weerden, ten einde haren voorraad te helpen verkleinen; - en, inderdaad, voor ons, die in verscheidene maanden niets anders dan zout vleesch, harde scheepsbeschuit, erwten en garstig spek gegeten hadden, kwamen deze versnaperingen niet te onpas, en de goede vrouw deed hare gulhartige noodiging niet te vergeefs.   Toen het duister werd, en wij ons naar boord moesten terugbegeven, zond zij ons nog een goed avondmaal met twee flesschen wijn, en noodigde ons tevens voor den volgenden dag op de koffij. In het kort, gedurende twee dagen, dat wij nog te Medenblik moesten vertoeven, overlaadde zij ons met weldaden, en bij ons vertrek voorzag zij ons nog rijkelijk van mondbehoeften, en wilde ons zelfs elk nog bovendien eenen driegulden opdringen, dien wij echter meenden te moeten weigeren, hoezeer mijn makker naderhand berouw genoeg over zijne
domheid, zoo als hij het noemde, had. Dat deze kleine misleiding, ten aanzien van dit huisgezin, volstrekt laakbaar was, durf ik gerust ontkennend beantwoorden.   Immers wij gaven aan de arme vrouw en hare vrienden, ten minste voor eenige jaren, de vreugde en het genoegen weder, en bragten hen in eene aangename beguicheling, die mogelijk toevallig konde bewaarheid worden. Door een tegenovergesteld gedrag hadden wij slechts, onnoodigerwijze, hunne droefheid vermeerderd, waarin zij, sedert eenen geruimen tijd, wegens het lot van dit bemind kind, gedompeld waren, en dat ook, naar alle waarschijnlijkheid, reeds lang niet meer in leven was.   Te Amsterdam gekomen, nam ik mijnen intrek in eene herberg, die de Kapitein mij aanbevolen had, en begaf mij des anderen daags op weg, om mijne moeder in deze groote stad op te sporen. Drie dagen bragt ik met vruchteloos zoeken door; den vierden gelukte het mij eindelijk, door onvermoeid navragen, hare woning te ontdekken. Helaas! konde ik het gelooven! - deze woning was die van armoede en ellende! - In een naauw en donker
steegje woonde zij op eene vliering, in eenen medelijdenswaardigen staat. Daar stond zij voor mij, deze altoos geëerbiedigde moeder, de ellende uit hare holle oogen schijnende; met een vermagerd, bleek en ingevallen wezen, waar de kommer diepe groeven op het voorhoofd had geploegd.   Zij herkende mij niet dadelijk, doch een vloed van tranen, die mijnen oogen ontrolde, en mijne, door snikken afgebrokene, stem schenen haar eensklaps mijn beeld voor den geest te brengen; luid gillend viel zij aan mijnen hals, zonder een woord te kunnen voortbrengen. - o! Met welk eenen wellust voelde ik de moederlijke tranen mijn aangezigt besproeijen! - welk een verrukkend genoegen overstroomde mijn hart, toen ik de nog nooit gekende zoetheid der moederlijke liefkozingen smaakte! - Neen! al de betooveringen der zinnen hebben niets, dat te vergelijken is met den zuiveren wellust, dien de mensch gevoelt, wanneer hij, na een lang afzijn, aan de kloppende borst van den oorsprong zijns levens ligt; vooral wanneer dit dierbaar wezen van deszelfs vorigen welstand in eenen ongewonen
rampspoedigen staat verzonken is, en het hart zich te zelfder tijd door liefde, mededoogen, eerbied en weemoedigheid voelt aangedaan. -   Na eenigzins tot ons zelve gekomen te zijn, verhaalde ik mijner moeder het treurig afsterven van mijnen vader en de voornaamste mijner lotgevallen. Op hare beurt zeide zij mij, dat zij reeds sedert lang van zijnen dood tijding had gehad, en in de grootste ongerustheid wegens mijn lot was geweest; dat een onzer nabestaanden, te Embden, de Heer tegel, Directeur der Pruissische Kompagnie aldaar, zich met de opvoeding van mijnen broeder belast had, en denzelven, te Halle, in de Godgeleerdheid liet studeren, en dat de getrouwde dochter van gemelden Heer, daarentegen, mijne zuster tot zich had genomen, en haar eene zeer goede opvoeding deed geven; mijne moeder zelve was echter met deze familie in onmin geraakt: zij was hooghartig van aard en de rampspoeden hadden haar gemoed verbitterd. Naar Amsterdam teruggekeerd zijnde, geloofde zij daar, door vrouwelijke handwerken, waarin zij uitmuntte, een onafhankelijk bestaan te zullen vinden; maar helaas! in dit vooruitzigt
werd zij deerlijk te leur gesteld; zonder vrienden of aanbeveling, werd zij door niemand voortgeholpen, en zag zij zich dus genoodzaakt, voor en na, alles, tot hare kleederen toe, te verkoopen; eene hevige ziekte had haar nu van het laatste en hoogstnoodzakelijke zelfs beroofd, en dusdanig was zij thans verzonken in den ellendigsten toestand, waartoe eene verlatene vrouw vervallen kan.   Verteederd en aangedaan door het droevig verhaal mijner moeder, smaakte ik een onuitsprekelijk genoegen in het bewustzijn van althans in hare dringendste behoeften te kunnen voorzien, en troostte haar met de verzekering, dat ik, binnen weinige dagen, mijne te goed hebbende gagie van het Oostindische Huis zoude kunnen bekomen, en haar die geven.   Ik ging werkelijk, na verloop van eenige dagen, daarhenen, om dit geld te ontvangen, hetwelk echter veel minder bedroeg, dan ik gedacht had, vermits men mij voor bijna 4 jaren gagie, tegen f 7: - iedere maand, slechts twee honderd gulden toetelde. Ik begreep deze rekening niet; maar geen tegenspreken hielp: ik moest tevreden zijn. En, inderdaad, ik gevoelde mij ten hoogste gelukkig; niettegenstaande de vermindering, die ik mij had moeten getroosten, was ik meester over eene, naar mijn oordeel, zeer aanzienlijke som, en met mijnen schat onder den arm, begaf ik mij, vrolijk, naar mijne moeder terug.   Op eene aanzienlijke gracht gekomen zijnde, werd ik, tot mijn ongeluk, door een deftig Heer, die aan de deur van een groot huis stond, bemerkt en aangesproken; mogelijk, dat mijne opgetogene en vergenoegde gelaatstrekken, en de lagchende blikken, die ik, van tijd tot tijd, op mijnen geldzak wierp, zijne nieuwsgierigheid gaande maakten. Hij vroeg mij ten eerste, wie ik was en van waar ik kwam; want aan mijne kleeding was ligt te bemerken, dat ik een schepeling was. Ik voldeed hem op alles met eene argelooze openhartigheid, en terwijl hij mij in eene rijk gemeubeleerde zijkamer bragt en mij een glas wijn deed geven, verhaalde ik hem zelfs meer, dan hij verlangde; in het kort, ik leide mijnen geheelen toestand voor hem bloot, en hoe gelukkig ik mij gevoelde, dit geld geheel tot on-dersteuning mijner moeder te kunnen aanwenden.   Hij prees mijn besluit, doch zeide, dat ik echter verkeerd handelde met dit geld zoo geheel aan mijne moeder te willen overdreven. ‘Uw voorkomen behaagt mij,’ - ging hij voort, - ‘ik vind iets in uw gelaat, dat mij, ik weet niet waarom, tot u genegen maakt. Ik vrees, dat uwe moeder het geld weldra in overdaad zal verteren, zoo als gemeenlijk diegene doen, welke langen tijd in behoeftige omstandigheden verkeerd hebben, en zelden van sparen weten, wanneer zij iets van eenig belang in handen krijgen, en wat zal er, in dat geval, anders voor u overblijven, mijn goede jongen! dan weder naar zee te keeren, waarin gij, zoo als gij zelf mij gezegd hebt, en niet zonder reden, eenen grooten tegenzin gevoelt? Hoor! geef mij uw geld in bewaring; ik zal u daarvoor eene behoorlijke kwitantie ter hand stellen, en daarvan niet alleen u en uwe moeder onderhouden, totdat gij in staat zijt zelf uw brood te verdienen, maar ik zal u ook een goed beroep, naar
uwe verkiezing, doen leeren, en war er aan ontbreken moge, uit mijn' zak betalen.’ ‘Zeg niets;’ - vervolgde hij, ziende, dat ik gereed was hem in de reden te vallen, en aan mijn onvergenoegd gelaat wel bespeurende, dat ik geen' smaak in zijn voorstel had, - ‘ik weet, dat gij wantrouwen jegens mij moet voeden, doch gij begrijpt ligt, dat het een man in mijn' staat niet te doen is om dit bagatel geld; ik heb niet de minste reden om u te bedriegen; mijn voorstel dient alleen tot uw geluk. Wat zal er van u worden, als binnen eenige weken uw geld verteerd is? Hoe zult gij u beklagen, mijn aanbod verworpen te hebben! - Denk, daarentegen, eens, hoe gelukkig gij u zult achten, wanneer gij, na eenige jaren, op eene ruime wijze in uwe en uwer moeders behoeften kunt voorzien! Wat zal er ook van haar worden, wanneer gij weder op zee moetende zwalken, den eenen of anderen tijd, door de onheilen, onafscheidelijk van dit beroep, uw leven verliest? - Haar lot, zoowel als het uwe, hangt van uw tegenwoordig besluit af.’ - In het kort: hij stelde mij het geluk van een onbekommerd bestaan, en, daarentegen, de gevaren en moeijelijkheden der zee zoo wél voor oogen, dat ik mij eindelijk liet overreden, en hem mijn geld ter hand stelde, in welks bezit ik zoo even nog al mijne gelukzaligheid vond. Hij gaf mij daarvoor een bewijs, beloofde mij op nieuws voor mij en mijne moeder te zullen zorgen, en nadat hij mij belast had, den volgenden dag weder te komen, vertrok ik, niet wetende, of ik den gedanen stap verwenschen, of mij daarover verheugen zoude.   Het vervolg heeft mij doen zien, dat de Heer hilkes, zoo was zijn naam, het inderdaad goed met mij voorhad, en volkomen ernstig meende, wat hij beloofde; doch, gave de Hemel, dat ik hem nooit gezien hadde, of door zijne redenen overgehaald ware, - hoe veel kwellend zielsverdriet en naberouw had ik mij dan niet bespaard!   Mijne moeder was, zoo als ik reeds meen gezegd te hebben, uit den aard zeer driftig en zelfs opvliegend; zij had daarenboven altijd in den overvloed, althans onbekrompen, geleefd;
door de ellende, die zij had doorgestaan, was haar gemoed nog meer verbitterd; men kan zich dus voorstellen, hoe zij tegen mij uitvoer, toen zij mij zonder geld terugkeeren zag, en er de reden van vernam. - Ach! het was eene al te treffende teleurstelling voor de beklagenswaardige vrouw! - Hoe schrikkelijk heb ik dit vergrijp niet door eene knagende zelfbeschuldiging, gedurende mijn geheel leven, geboet! -   Eenen geruimen tijd zocht ik te vergeefs haar tot bedaren te brengen. - Zij zag zich, op nieuws, in hare armoede teruggestooten; - nu was er geene uitkomst meer; - ik had mij door eenen bedrieger laten opligten; - eindelijk evenwel de naamteekening van de kwitantie lezende, was zij gelukkig in zoo verre met dezelve bekend, dat zij wist, dat het die van een welgesteld Koopman was.   Den volgenden dag begaf ik mij weder naar den Heer hilkes, volgens afspraak; hij gaf mij eenig geld voor onze eerste behoeften, benevens eenen brief voor mijne moeder, waarin hij haar, onder anderen, een vast weekgeld, totdat hare omstandigheden verbeterden, bepaalde;
doch deze som was, in de oogen mijner moeder, zoo schraal berekend, en haar hoogmoed vond zich daardoor zoodanig beleedigd, dat zij, op nieuws, hevig tegen mij uitvoer, en volstrekt verlangde, dat ik bij den Heer hilkes gaan en van hem mijn geld terugëischen zoude. Zij geraakte telkens in de hevigste drift, zoodra zij zich de vernedering voor den geest stelde, door eenen vreemdeling, van haar eigen geld eene schaarsche bedeeling te moeten ontvangen, en hem, die geen het minste regt daarop had, over het hare den meester te zien spelen.   Verscheidene reizen begaf ik mij dan naar den Heer hilkes, om het geld terug te vorderen, doch even dikwerf wist hij mij, door kracht van redenen, het voordeel en de genoegens van een gevestigd bestaan, benevens de onbaatzuchtigheid van zijn plan, zoo klaar voor te stellen, en daarentegen het nadeel, dat ik aan mijn eigen geluk, en tevens ook aan dat mijner moeder, zoude toebrengen, indien ik zijn goed voornemen verijdelde en op de teruggave aandrong, dat ik besluiteloos werd, en, niet wetende wat te doen, mij geheel aan zijne leiding overgaf, totdat ik mij, bij mijne moeder
wedergekeerd, en door haar met verwijtingen overladen wordende, wanneer zij mij zonder geld terugkomen zag, op nieuws voornam, hare begeerte te volbrengen, het koste wat het wilde, en op de teruggave van het mijne te blijven aandringen, zonder mij door eenige redenen, hoe ook genaamd, daarvan te laten afbrengen; doch bij den Heer hilkes gekomen, was het alsof hij eene geheime magt over mij hadde; ik beefde in zijne tegenwoordigheid, en mijn gang was even vruchteloos als te voren.   Eindelijk zeide hij mij eens, toen ik weder met de gewone jammerklagten bij hem kwam, dat, om mij te toonen, hoe zeer hem zijne belofte ernst was, hij alleenlijk van mij verlangde te weten, voor welk beroep of handwerk ik de meeste geneigdheid gevoelde, om mij dan dadelijk daarbij, als leerling, te plaatsen.   Dit was een veelvermogend en gewenscht voorstel. - Ik had, van mijne vroegste jeugd aan, eene groote neiging tot de schilder- en teekenkunst gehad, zoodat ik gestadig alle muren en papieren bekladde, die mij te voren en
onderhanden kwamen. Mijne keus was dus niet zwaar te bepalen, en ik gaf mijnen weldoener (want dit was hij inderdaad) de liefde, die ik voor die kunst had, te kennen. Hij hield zijn woord, en bragt mij, kort daarna, bij een beroemd Schilder, waar hij mij, voor drie jaren, in de leer deed, tegen f 50: - in het jaar, en het derde gedeelte daarvan dadelijk, uit zijne eigene beurs, vooruitbetaalde.   Intusschen durfde ik niet weder naar mijne moeder terugkeeren, hebbende mij, in weêrwil van mij zelven, eenigermate aan haar opzigt en gezag onttrokken, en van hare bescherming afstand gedaan. Het hart bloedde mij in dezen wreeden zelfstrijd, en ik zoude gaarne al het voordeel der weldadige plannen van den Heer hilkes opgegeven hebben, om mij daardoor weder met mijne moeder te kunnen verzoenen; doch, zoo als gezegd is, deze man had zoo veel vermogen op mij, en mij, als ware het, betooverd, dat ik steeds, in zijn bijzijn, met eenen angstvalligen eerbied bevangen was, en, stilzwijgend, alles goedkeurde, wat hij met mij voorhad. Mijne moeder eindelijk bemerkende, dat de Heer hilkes zich niet liet overhalen, om mijn geld terug te geven, en van zijne voornemens met mij af te zien, niettegenstaande hare herhaalde bedreigingen, van hem voor den Regter te doen roepen, dagvaardde hem werkelijk, en ik was genoodzaakt, met hem, als getuige tegen mijne eigene moeder, op te treden.   Ik gevoel nog de zielverscheurende droefheid, die mijn hart overmeesterde, toen ik mijne arme moeder, die ik zoo zeer beminde, voor den Regter zag verschijnen, om zich over de ongehoorzaamheid van haren zoon te beklagen; - hare zaak met al het gevoel van het moederlijk gekrenkt gezag en met verteedering beurtelings bepleitende, jammerde zij over de bittere slagen van haar rampspoedig lot, dat haar de langgewenschte terugkomst van eenen verloren geachten zoon slechts vergund had, om haar met nieuw verdriet te overstelpen.   Ik zoude, op dit oogenblik, in staat zijn geweest, mij op den veroorzaker van al dit leed, ondanks zijne waarlijk welwillende voornemens, te wreken; doch zijn kalm en vrien-delijk gelaat boezemde mij eene onwillekeurige achting en liefde voor hem in, en het was mij onmogelijk hem te haten.   Ongelukkiglijk was mijne moeder nog te meer verbitterd, doordien zij vooronderstelde, dat ik meer dan twee honderd gulden ontvangen had, doch dit, met overeenstemming van den Heer hilkes, voor haar verborgen hield, en haar dus van geld beroofde, waarop zij, en met reden, de eerste aanspraak meende te hebben. Het is God bekend, hoe weinig ik tot zulk eene laagheid bekwaam was! - Zij beschuldigde dan terstond den Heer hilkes van deze bedriegerij, en voorts van door slinksche streken eenen onervarenen jongeling bedrogen, en, na hem zijn geld afgenomen, nog daarenboven tot ongehoorzaamheid tegen zijne eigene moeder aangezet te hebben.   Ik kan, tot heden toe, met geene zekerheid zeggen, welke de wezenlijke oogmerken van dezen man waren, en waarom hij zoo veel belang in mij stelde en zich al deze onaangenaamheden liet welgevallen. Intusschen daar hij voor een welgesteld, zelfs rijk, en daarbij als een
eerlijk man alom bekend was, zoo viel het hem niet moeijelijk, al de beschuldigingen mijner moeder in zijn voordeel en tot genoegen der Regtbank op te lossen.   Hij zeide, dat, van den beginne aan, mijn voorkomen hem behaagd en hij voorts, door mijn goed hart en onbedorvene zeden, groote genegenheid voor mij opgevat had; dat het hem jammeren zoude, deze zaden van deugd, door een zwervend leven onder ruwe matrozen en gestadige verkeering met gemeen volk, verstikt te zien, en de gedachte hem bedroefde, een veelbelovend jongeling van eene goede afkomst, door ongelukkige omstandigheden niet alleen in armoede, maar ook in bedorvene zeden, zich naar dit gezelschap te laten vormen; dat, om dit onheil te voorkomen, hij zich met mijne zaken bemoeid had, en dat hij niet laakbaar meende te zijn door een ongelukkig kind te ondersteunen, en, door denzelven een goed beroep te doen leeren, hem de middelen te verschaffen, voor zijne overige levensdagen een gerust bestaan te kunnen genieten. Hij toonde voorts eene oprekening van hetgene hij niet alleen, voor mij, aan kleeding en leergeld, maar ook aan mijne moeder aan weekgeld en andere noodzakelijkheden verschaft en uitge-geven had, hetwelk te zamen reeds meer dan f 150: - beliep, en van welke rekening zoowel mijne moeder als ik de deugdelijkheid moesten erkennen; hij voegde er bij, dat hij al deze uitgaven voor zijne eigene rekening nam, en mijn geld, hoezeer het ontoereikend was, alleen gebruikte, om daarvan eenigzins in de kosten voor mijne woning, onderhoud en kleederen te voorzien, tot zoo lang ik zelf in staat zoude zijn, voor mijn eigen bestaan en dat mijner moeder te zorgen.   Niettegenstaande alles met de waarheid overeenkwam en zijne inzigten ten hoogste weldadig en prijsselijk waren, is het niettemin waar, dat hij, tegen den wil mijner moeder, niet geregtigd was over mij of mijn geld, naar willekeur, te beschikken, en men had, op hare volharding, niet kunnen weigeren haar voldoening te geven, en den Heer hilkes tot de teruggave van het geld te noodzaken; doch bemerkende, dat een ieder ten voordeele van hare tegenpartij gestemd was, geraakte zij in eene hevige drift, en in stede van te antwoorden op de vraag, die de Regters haar deden: wat zij op deze goedwillige schikking van den Heer hilkes te zeg-gen had, daar, voor zoo veel men zag, in zijne bedoelingen niets misdadigs, maar wel het tegendeel plaats vond, gaf zij mij een' slag in het aangezigt, en, in eene schrikkelijke vervloeking tegen mij uitbarstende, vertrok zij, zonder zich verder eenig antwoord te verwaardigen.   o Zalige moeder! vergeef uwen ongelukkigen zoon! - Vergeef den onervarenen jongeling, dat hij zich door eenen anderen dan door u liet leiden, en zich aan uw moederlijk gezag onttrok! - dat hij de bescherming van eenen vreemde boven de uwe de voorkeur gaf, en toen alles u verliet, zich insgelijks van u verwilderde! - Ach! uw kind keerde niet van vergelegene landen terug, dan om uwe blijdschap over zijne wederkomst door het grievendst harteleed te verbitteren, en uwe reeds zoo zeer door lijden gemartelde ziel nog grievender te treffen! Thans in zaliger gewesten, zult gij met andere dan aardsche oogen op zijne handelwijze nederzien, en zijn, met liefde vervuld, hart, dat gewis uwen vloek niet verdiende, beter kunnen doorgronden! - Helaas! hoe menig bitter herdenken heeft mij die afgrijsselijke gedachte niet
veroorzaakt; - hoe vaak mij dezelve in de luidruchtigste vermaken vergezeld, en in oogenblikken van eenen onvermijdelijk schijnenden dood voor den geest gezweefd! -   Na het vertrek mijner moeder bleef ik eenen geruimen tijd van droefheid en weemoed overstelpt. Zoodra ik weder in staat was eene gedachte te vormen, verweet ik den Heer hilkes, met de grootste bitterheid, de oorzaak te zijn geweest van dit droevig tooneel. Hij echter zoowel als de Regters stelden mij naar vermogen gerust, en wij keerden terug. Er bleef mij nu niets anders over, dan met alle mogelijke vlijt de schilderkunst te beoefenen, ten einde spoedig in staat te zijn, haar, die ik mijn leven verschuldigd was, in haren nood te ondersteunen en hare vergiffenis te verwerven. Mijn Meester prees mijne buitengemeene vlijt en leerzaamheid, en verzekerde mij, dat, wanneer ik op die wijze voortvoer, ik, na verloop der drie jaren leertijd, reeds een
tamelijk inkomen van de kunst zoude kunnen genieten.   Het geld, dat ik nu en dan van den Heer hilkes voor mijne kleine uitgaven kreeg, gaf ik intusschen bijna geheel aan mijne moeder, ofschoon ik nooit voor haar verscheen, zonder dat zij mij met verwijten en mishandelingen overlaadde.   Mijn weldoener had mij eene woning bij den Koster van eene Lutersche Kerk bezorgd, waar, buiten mij, nog drie jonge knapen en een meisje met een houten been, allen weeskinderen, inwoonden. Deze Koster had tevens eene dochter van negentien jaren, waarvan ik weldra de gunsteling werd, doch welker genegenheid door mij, daar ik nog een volstrekte nieuweling in de liefde was, eerst na menige duidelijke bewijzen en vrij laat bemerkt werd.   Aan dit meisje ben ik veel verschuldigd, en hoezeer ik de eenigste was, die in hare gunst deelde, was zij de beschermengel, dien de Voorzienigheid mij, in de driftige jongelingsjaren, toevoegde, om mij, in eene groote en verlei-delijke stad, tegen de uitspattingen en onmatigheid der jeugd te beveiligen. Aan haar heb ik het ook te danken, dat eenige mijner leermakkers steeds vergeefsche pogingen aanwendden, om mij met hen naar kroegen en slecht gezelschap mede te slepen, daar zij mij hiervan steeds eenen afschuw inboezemde; terwijl ik daarentegen mijne vrije uren aangenamer en nuttiger in haar bijzijn doorbragt.   Ik was nu reeds bijna acht maanden bij de schilderkunst geweest, en maakte daarin groote vorderingen, niettegenstaande ik, als jongste, mijnen meesten tijd met verfwrijven en rijtuigpaneelen afpuimen doorbrengen moest; en ik zoude het gewis ver in de kunst gebragt hebben, indien niet een, anders belagchelijk, voorval mij met mijnen Meester in onmin gebragt en daardoor aan mijne loopbaan, als Schilder, een einde gemaakt had.   Onder de dertien leerlingen, die wij waren, bevond zich een lange knaap, die, in den ouderdom van twaalf jaren, door de kinderziekte, doofstom geworden was, en, door zijn lang verblijf bij den Meester en hooge gestalte, eene
soort van opzigterschap, als Meesterknecht, over ons anderen wilde voeren, en waarop hij zich niet weinig liet voorstaan, terwijl hij met zijne gemaakte deftigheid, vreemde gebaren en eene rosse pruik (want hij was ook kaalhoofdig) de belagchelijkste figuur der wereld maakte. Om zich te doen verstaan, had hij eene vingertaal uitgevonden, die hij aan iederen nieuw aangekomenen deed leeren.   Hij was het, die, onder anderen, met de zorg belast was, eene groote lamp met zes pitten, bij welker licht wij, des avonds, naar het leven teekenden, te vullen en te onderhouden. Een der leerlingen was alsdan, op zijne beurt, genoodzaakt tot model te dienen, en, soms in eene zeer gedwongene houding, eenen geruimen tijd zoodanig te staan, als de Meester het goedvond. Tot het onderhoud van deze lamp was elke leerling bovendien verpligt wekelijks eenige stuivers bij te dragen, die de doofstomme ontving en daarvan rekening hield. Ik was in het geheel zijn vriend niet, en hij liet geene gelegenheid voorbijgaan om mij te kwellen; voornamelijk twistte hij steeds met mij over het geld voor zijne lamp: dan had ik het hem niet gegeven, dan
waren mijne dubbeltjes valsch geweest, dan had ik mij van de olie der lamp, in plaats van schoensmeer, bediend; in het kort, hij vond altijd reden om over mij te klagen.   Op zekeren tijd, dat hij mij meer dan gewoonlijk over hetzelfde onderwerp kwelde, werd ik, op mijne beurt, driftig, en hem zijne pruik van het hoofd rukkende, wierp ik die naar eenen hoek van de werkplaats; ongelukkigerwijze viel dezelve daar in een' grooten verfpot met gewreven' gelen oker, en ofschoon hij er dezelve dadelijk uithaalde, kwam zij evenwel in zulk eenen deerlijken staat te voorschijn, dat wij allen in een' schaterenden lach uitbarstten. Nu werd hij woedend en viel mij op het lijf, doch gevoelende, dat hem zijne vuistslagen met woeker teruggegeven werden, en dat hij, in deze soort van gevecht, het voordeel niet op zijne zijde had, zocht hij mij op den grond te werpen; worstelende naderden wij den trap, die, hoewel smal, gelukkig niet zeer hoog of steil was, en tuimelden opeens over elkander henen naar beneden.   De Meester, die, door het gestommel van
ons gevecht, met drift de trappen opliep, om te zien, wat er gaande was, werd, eer hij ons ontwijken konde, medegesleept, en wij rolden alle drie in het woonvertrek, waar zijne vrouw en kinderen zaten, die niet weinig over onzen val verschrikten.   Niemand had zich bezeerd, dan alleen de Meester, dien wij op het lijf gevallen waren en die aan de heup pijn gevoelde, zoodat hij hinkende opstond. De doofstomme was zoodra niet weder op de been, of hij zocht zich bij den Meester, wegens het gebeurde, van schuld vrij te pleiten en mij te bezwaren; - te toornig, om zich tijd tot de gewone vingertaal te geven, mengde hij zulke onnatuurlijke klanken en vreemde gebaren dooreen, dat niemand van de omstanders, behalve hij en de Meester, zich van lagchen onthouden konde: ik lachte gelijk de rest; doch de Meester, die geen gekscheren verstond, nam een' stok op en deelde zoowel mij, den doofstommen, als aan al de anderen, duchtige stokslagen uit, zoodat wij in een oogenblik verdwenen waren.   Ik begaf mij op de vlugt buiten de deur, en
te huis komende, nam ik mij opeens voor niet weder naar den winkel terug te keeren.   Het dagelijksch verdriet, dat ik zoo door de verwijten mijner moeder leed, als door de slechte behandeling, aan welke ik mij in de woning van den Koster moest onderwerpen, waar ik met de drie andere weeskinderen in één bed, onder ééne dunne smalle deken, moest slapen, gevoegd bij den schralen en slechten kost in dit huis, hadden mij den lust voor dit sukkelend leven geheel benomen: ik besloot dus zonder verder beraad het beroep van Schilder vaarwel te zeggen en mijn geluk weder op zee te beproeven.   Den volgenden dag ging ik naar den Heer hilkes en verhaalde hem het gebeurde, doch deze, door den Meester vooringenomen, bekeef mij niet weinig, en ik moest eene lange vermaning aanhooren; dit versterkte mij nog meer in mijn voornemen, mij ineens van al deze beslommering en dwang te ontdoen. Toen hij mij dus eindelijk zeide, dat hij naar eenen anderen winkel voor mij zoude omzien, bedankte ik hem voor zijne zorg, maar bad hem, mij weder bij de Oostindische Kompagnie te doen aannemen, want
dat ik vast besloten had op nieuws mijn geluk in Indië te beproeven.   Hij zocht mij wel van dit voornemen af te brengen, doch bemerkende, dat zijne moeite vruchteloos was en ik bij mijn besluit volhardde, stond hij mijn verzoek toe, en beloofde met mij naar het Oostindisch Huis te gaan. Eigenlijk geloof ik, dat hij inwendig verheugd was, op zulk eene goede manier van mij ontslagen te raken, en zich van de zorg voor mij en van de onaangenaamheden met mijne moeder, die niet ophield hem, van tijd tot tijd, beleedigende brieven te schrijven, bevrijd te zien.   Ik werd dan op het schip Bleijenberg, Kapitein bos, gedestineerd naar Batavia, aangenomen. De Kapitein, die daarbij tegenwoordig was, stelde mij, op aanbeveling van den Heer hilkes, tot zijnen Kajuitwachter aan, en ik ontving, naar gewoonte, twee maanden gagie, tegen f 7: - iedere maand, vooruit. Ik liet daarenboven nog een zoogenaamd transport van f 150: - maken, hetwelk ik voor f 65: - kontant geld aan eenen Transportkooper verkocht. Zoodanige lieden ontvangen van de Kompagnie, bij voorkeur boven alle andere vreemde schulden of verbindtenissen der schepelingen, dien zij geld voorgeschoten hebben, de helft van derzelver gagie bij afsterven of wegblijven, en het geheele bedrag van hun voorschot, wanneer er geld genoeg te goed gemaakt is, of bij behoudene reize. Zij zijn, wel is waar, onderworpen aan menige verliezen bij vroeger overlijden, doch geven ook gewoonlijk niet meer dan een derde van de waarde. Ik bedong f 15: - meer, vermits ik reeds de reize gedaan had, en er dus zoo veel gevaar voor mijn leven niet te vreezen was, als voor dat van diegene, welke nooit op zee of in het heete klimaat der Indiën geweest zijn.   Het grootste gedeelte van dit geld gaf ik aan mijne moeder, die niet weinig verwonderd was, toen zij mijn besluit, van naar zee te keeren, en dat ik reeds aangenomen was, vernam. Zij voer in hevige drift tegen mij uit; doch daar de zaak niet meer te veranderen was, moest zij zich wel tevreden houden, terwijl haar toorn zich in tranen, wegens mijn nabijzijnd verlies, oploste. Ook aan mijne woning bij den Koster was een tooneel van droefheid. De dochter, toen zij mijn aanstaand vertrek naar een zoo vergelegen land vernam, viel in zwijm, en zocht mij daarna, met de bewegelijkste woorden en sterkste drangredenen, van mijn voornemen af te brengen; doch al had ik zulks willen doen, het was mij niet meer mogelijk: na haar dus, zoo veel doenlijk, getroost te hebben, nam ik mijn afscheid.   Spoedig was mijne uitrusting gereed, en nu ging ik mijne moeder vaarwel, - ach! het laatste vaarwel - zeggen: ik heb het geluk niet gehad haar ooit weder te zien.   Knielende verzocht ik haar vergiffenis voor het menigvuldige verdriet, dat ik haar aangedaan had. De moederlijke liefde kwam in haar hart boven, op het oogenblik, toen zij haren beminden zoon gereed zag eene langdurige en gevaarlijke reize te ondernemen: - zij herriep den vloek, dien zij, in hare drift, over mij uitgesproken had, en gaf mij, onder herhaalde omhelzingen, den moederlijken zegen. Een knellende last was nu van mijn hart gewenteld: ik had sedert het ongelukkig tijdstip, waarin mijn ongehoorzaam gedrag haar in verschrikkelijke verwenschingen tegen mij had doen uitbarsten, geen oogenblik van tevredenheid gesmaakt, en bragt mijnen tijd als in eene gestadige onrust door, en dit was dan ook wel eene der voornaamste redenen, die mij van alle stille bezigheid afkeerig maakten, en mij, in weêrwil mijner genegenheid tot de schilderkunst, in het woelige en rustelooze leven van den Zeeman de verlorene tevredenheid deden zoeken.   Ik moest mij, benevens eenige anderen, dadelijk met den ligter, waarin ook de Kapitein zijne goederen geladen had, naar Texel begeven, om dezelve in zijne kajuit, tegen zijne komst aan boord, in orde te brengen.   Ik verliet dan, met een zwaarmoedig hart, mijne arme moeder, die in een vreemd land, zonder vrienden en middelen, of het minste vooruitzigt om eens uit haren ellendigen staat te kunnen geraken, achterbleef. - Helaas! van achteren beschouwd, komt mijn gedrag mij onnatuurlijk en ondankbaar voor: - ik had bij haar moe-ten blijven, en mij liever den laagsten en vernederendsten arbeid getroosten, dan haar, die ik mijn leven verschuldigd was, aan haar rampspoedig lot over te laten. - Het is alleen aan God bekend, hoe vele tranen van grievend berouw mij dit, in rijpere jaren, heeft gekost; doch ik was toen te jong, te onervaren, en had, zoo als gezegd is, te veel ongenoegen aan wal; ook was ik reeds met dien zwerflust bezield, welke mij onbekwaam maakte, om in ondergeschikte posten een eentoonig leven te leiden, en den mensch, die door dezen boozen geest geplaagd wordt, steeds naar verandering van plaats doet haken, en hem alleen in dat oord het geluk voorspiegelt, van waar hij zich het verst verwijderd bevindt.   Na een verblijf van twee weken, die wij, door tegenwind, genoodzaakt waren in de haven van Texel door te brengen, ligtten wij de ankers, en staken, in het begin des jaars 1773, in zee. Tot op de hoogte van de Kanarische Eilanden zetteden wij onze reize met eenen voordeeligen wind, zonder eenig toeval, voort. Toen, echter, dreigde een der noodlottigste onheilen, die de scheepvaart vergezellen, aan ons aller leven, op de droevigste wijze, een einde te zullen maken.   Op zekeren nacht, dat allen, behalve de waken,
in eenen diepen slaap gedompeld waren, werden wij opeens, door den verschrikkelijken alarmkreet van - ‘brand aan boord!’ - ‘overal!’ - hetwelk van alle kanten weêrgalmde, gewekt. Wolken van rook stegen van tusschen alle openingen uit, en verspreidden eene algemeene ontsteltenis onder ons, vermits wij hierdoor konden vooronderstellen, dat de brand in het ruim reeds zeer groot moest zijn, en mogelijk op het punt was onze kruidkamer te bereiken.   Voor hen, die een zoodanig ongeval nooit bijgewoond hebben, is het onmogelijk zich een gepast denkbeeld te vormen van de verwarring en ontsteltenis, die alsdan onder de equipagie van zulk een schip heerscht. Men loopt dooreen, men stoot zich, valt, schreeuwt en snelt van de eene plaats naar de andere, zonder te weten waarom, of wat het eerst in het werk te stellen van al de kommando's en tegenstrijdige bevelen, die men van alle kanten hoort geven. De verwarring en belemmering, daardoor ontstaan, hebben dan vaak ten gevolge, dat men de gepaste middelen verzuimt om den brand te blusschen, en dezelve
dan de overhand neemt, inzonderheid wanneer de Officieren hunne tegenwoordigheid van geest verliezen en in de algemeene ontsteltenis deelen.   Dit was, gelukkig, bij ons het geval niet; men vond spoedig, door de gepaste bevelen van den Kapitein en de bedaarde en juiste maatregelen der Officieren, de brandende plaats; dezelve was in de bottelarij, en, hoewel reeds vrij aanmerkelijk, evenwel spoedig door ons gebluscht.   Kort na dit voorval hadden wij een ander, dat meer gewoon is, namelijk een sterfgeval; doch de bijzondere omstandigheden, die daarmede vergezeld gingen, doen mij hetzelve hier eene plaats gunnen.   Wij hadden aan ons boord verscheidene passagiers, en, onder anderen, eenen Predikant van den Gereformeerden Godsdienst met zijne geheele familie, bestaande in zijne vrouw, vier kinderen en zijne nicht, een buitengemeen schoon meisje van bijna twintig jaren. Eenige dagen na den brand werden zoowel de Predikant, als zijne vrouw, ziek en moesten het bed houden; zij kwijnden eenigen tijd, en, hetgene vreemd was, stierven op denzelfden dag. Onze Timmerman maakte voor beide ééne doodkist, en men wierp hen, volgens gebruik, in zee.   Hetzij dat men de kist niet genoegzaam met kogels geballast had, hetzij er geene gaten in geboord waren om het water te doen indringen, althans dezelve zonk niet, en wij zagen haar, zoo ver het oog reikte, drijven. Dus verstrekten deze arme lieden nog, na hunnen dood, tot een afschuwelijk schouwspel, of wel ten doel, aan de gemeene en lage spotternijen der ruwe matrozen. Wat van hunne kinderen, bij onze aankomst te Batavia, geworden is, heb ik niet vernomen, maar het arme nichtje, nu van hare beschermers beroofd, werd het slagtoffer harer ligtgeloovigheid: zij werd zwanger bij den tweeden Stuurman, verloste, te Batavia, van een dood kind en stierf zelve kort daarna. - Zoodanig was dan het droevig lot van eene geheele familie, die hare vreedzame woning had verlaten om fortuin te zoeken,
ken, doch, in stede daarvan, haar graf in den buik der visschen en in verafgelegene landen vond.   Na eene voorspoedige reize kwamen wij, zonder verder toeval, aan de Kaap, waar mijne eerste zorg was, zoodra ik verlof had om aan wal te gaan, mijne vorige weldoeners en vrienden te bezoeken. - Maar hoe was hier alles, in eenen korten tijd, veranderd! - De Heer rijswijk was, met zijne huisplaag, naar Europa teruggekeerd. De ongelukkige Kapitein hanssen, daarentegen, op eene reize naar Madagascar, met al zijn volk vergaan, en de Heer scheller, die op het punt was van te hertrouwen, had het met zijne vrijaadje en toebereidselen tot zijn aanstaand huwelijk te druk, om zich veel over mij te kunnen bekommeren. Hij ontving mij niettemin met de oude genegenheid, en gaf mij verscheidene geschenken bij mijne afreize.   Spoedig moest ik weder aan boord; ik had, op kosten van den Kapitein, aan den wal mijn verblijf gehad, gedurende den tijd van ons oponthoud aan de Kaap. Braver en vriendelij-ker man, jegens zijne onderhoorigen, dan dezen Kapitein bos, heb ik, althans onder lieden van zijn beroep, zelden aangetroffen, en hij had ook, in het bijzonder, veel genegenheid voor mij. Ik was, tot nog toe, buitengemeen gelukkig geweest met steeds onder redelijke en menschelijke Schcepshoofden geraakt te zijn; ik wist niet, dat die zoo dun gezaaid zijn, als mij de droevige ondervinding, in het vervolg, geleerd heeft.   Wij verlieten dan de Kaap, en kwamen spoedig op de reede van het Fransche eiland Bourbon, vóór de stad St. Denis, ten anker, waar wij ons, om welke reden is mij onbekend, gedurende drie weken ophielden. Ook hier ging ik, al dien tijd, met den Kapitein in de stad wonen.   De schepen, die op deze gevaarlijke, en voor de sterke oostelijke winden opene, reede ankeren moeten, zijn genoodzaakt, bij den minsten sterken wind, het anker te ligten, of vaak te laten slippen, en hun heil, met den meesten spoed, in het mime sop te zoeken.   De oever is, in plaats van zand, uit ronde



gezigt van de stad st denis op het eiland bourbon.


en ovale, door de baren geslepene, keisteenen zamengesteld. Er is zelfs geen havenhoofd, waar de kleinere vaartuigen kunnen aanleggen, dan alleen eene soort van brug of steiger, waartegen men nog verpligt is met eene valreep op te klimmen.    Het is bekend, dat dit geheele eiland slechts uit eenen vuurspuwenden berg bestaat, en het onderaardsche vuur, dat reeds een groot gedeelte van het land verwoest heeft, en tevens oorzaak der groote vruchtbaarheid van het overige gedeelte is, ongevoeliglijk het geheele eiland ondermijnt, en hetzelve mogelijk eens met eene algemeene aardbeving in de zee zal doen verzinken. Men vindt er eenen zeer schoonen publieken tuin, waarde inwoners, des avonds, wandelen en de koelte genieten. De vrouwen zijn er meest alle zeer schoon en van eene fraaije gestalte, doch hebben algemeen de belagehelijke gewoonte aangenomen van de r als eene keelletter uit te spreken, of, zoo men zegt, te breijen; in mijnen tijd althans was het zoo, en zij gaven zich veel moeite om dit regt fraai te doen. Onder de vruchten munten bijzonder de perziken uit, die er van eene buitengemeene grootte en uitmuntenden smaak zijn.   Na een verblijf van drie weken, verlieten wij het eiland Bourbon en zetteden onze reize naar Batavia voort.   Wij hadden van de Kaap een' Franschen Zee-Officier, sardis genaamd, medegenomen, wien onze Kapitein den vrijen overtogt naar Batavia toegestaan had, onder voorwaarde, dat hij met onze Stuurlieden gezamenlijk de wachten waarnemen zoude. Deze Officier, anders een zeer goed Zeeman, had de, voor zijnen stand zoo gevaarlijke als onvergeeflijke, gewoonte van zich, zoo haast hij alleen was, aan den slaap over te geven; hij was inderdaad de grootste slaper, die er mogelijk op de wijde wereld bestond. Naauwelijks had hij gegeten, of hij strekte zich, onverschillig waar, op eene bank, of iets dergelijks, uit, en sliep dan, gedurende drie of vier uren, niet alleen onafgebroken voort, maar had ook zoodra de oogen niet gesloten, of hij begon op eene zoo vreemde wijze te ronken, dat niemand zich van lagchen
onthouden konde, en wij menigmaal geheele uren daarbij stonden te luisteren. Het is onbegrijpelijk, hoe deze man zoo vele verschillende toonen uit zijne keel en neus voortbrengen konde, zonder er zelf van te ontwaken: somtijds geleken dezelve volmaakt naar het loeijen van een' os, een oogenblik daarna meende men een fijn fluitje te hooren, dan weder was het als de diepe toon van een' waldhoorn, opeens weder als het rogchelen van eenen stervenden; in het kort, hij bragt eene menigte verschillende geluiden voort, die ons dikwerf vermaakten, doch, in den beginne, ook allen, die des nachts in zijne nabijheid lagen, den slaap benamen, totdat men zich, ongemerkt, daaraan gewende. Intusschen hadden wij, door de slaapziekte van dezen man, bijna allen ons einde gevonden en waren wij eene prooi der baren geworden.   Bij stil weder heeft men onder de Linie inzonderheid zeer schoone nachten, die, echter, door onverwacht opkomende ruk- of zoogenaamde travaat-winden, oogenblikkelijk in de woedendste stormen kunnen veranderen. Op zekeren avond, dat sardis van 8 ure tot middernacht de wacht had, was het een dergelijk verrukkelijk weder. De volle maan scheen, in al haren luister, uit eenen klaren, onbewolkten hemel, van welks helderheid en dunte men zich in Europa geen denkbeeld kan vormen; een voordeelig koeltje, even genoegzaam om onze zeilen, die alle aangeslagen waren, te vullen, vermeerderde ons genoegen, en deed ons, met eene stille vaart, door de gerimpelde watervlakte voortruischen.   Al de passagiers en de Officieren vermaakten zich op het dek met zingen, en hun schaterend gelach klonk in de wijde eenzaamheid, totdat, tegen tien ure, de eene voor de andere na aftrok en zich ter ruste begaf. Eindelijk bleef onze man alleen, die, op het schoone weder betrouwende, zich, uit tijdverveling, nederlegde en weldra vast insliep; de matrozen van de wacht volgden spoedig het voorbeeld van hunnen Officier en kropen in hunne kooijen.   Door de goedheid van onzen Kapitein had ik mijne slaapplaats, in stede van onder het
volk, in eene der vaste kooijen ter zijde der bottelarij, die, door het afsterven van een' onzer Dek-Officieren, ledig was. Deze vergunning ware mij bijkans noodlottig geworden, en heeft mij, althans gedurende een verschrikkelijk half uur, den dood, in deszelfs afgrijsselijkste gedaante, vertoond.   Ik zal welligt een uur geslapen hebben, toen ik eensklaps door iets zwaars, dat mij op het lijf viel, gewekt werd; het was de kooi van eenen papegaai, die naast mij, aan een' spijker, hing; ik vond mij in eene vreemde houding in het bed liggen, en meende alom een schrikbarend en verward gedruisch te hooren; nog half slaapdronken, wreef ik mij de oogen, om te weten of ik waakte of droomde, totdat ik opeens, door het wild geschreeuw van ons volk op het dek, het luiden van de alarmklok en het bulderen van den wind, geheel wakker werd. Met veel moeite gelukte het mij uit het bed te komen, en toen merkte ik, dat het water een' voet hoog in de hut stond; het schip helde zoodanig overzijde, dat het mij onmogelijk was te staan, en ik mij genoodzaakt zag op handen en voeten naar de deur te kruipen. Vruchteloos wa-ren al mijne pogingen om dezelve te openen; de kisten en koffers, die er van buiten tegen aan gevallen waren, maakten dit ondoenlijk.   Tusschen het verward geschreeuw op het dek en het loeijen van den wind, hoorde ik nu duidelijk roepen: ‘de bijlen! - kap de masten! - neêr met de zeilen!’ - Het is mij onmogelijk een denkbeeld te geven van hetgene toen in mijn gemoed omging. - Groote God! welk eenen toestand! - Daar stond ik, opgesloten in een hok van 5 voet breed en 7 voet lang, genoodzaakt om er den dood af te wachten, dien ik voor onvermijdelijk hield, want het schip lag reeds bijna geheel op ééne zijde. De gedachte van in dit eenzaam hokje te moeten versmoren, was mij nog ondragelijker, dan in de opene zee, tegelijk met mijne makkers, neder te zinken: - ik was wanhopig.   Opeens hield het gebulder van den wind op, zonder dat daarom het geschreeuw der Officieren en van het volk verminderde, veeleer scheen dit toe te nemen. Eenige oogenblikken daarna voelde ik, dat het schip zich weder begon
te rigten; toen werd ook eindelijk mijn angstig geroep door twee mijner makkers gehoord, die in de nabijheid iets kwamen zoeken, en het gelukte hun, niet zonder veel moeite, de voor mijne deur geschotene kisten weg te ruimen en mij uit mijne gevangenis te verlossen.   Ik vond al de passagiers in de grootste benaauwdheid bijeenverzameld; - op het dek gekomen, zag ik het volk druk bezig met het overige der zeilen en het want, dat dezelve nog hier en daar aan de masten gevestigd hield, los te snijden. De zee stond zeer hol en verbolgen, ofschoon er voor het oogenblik eene volstrekte windstilte heerschte: - nooit zag ik dikker duisternis dan in dezen nacht.   Nadat de meeste zeilen gestreken of liever afgesneden waren geworden, had zich het schip weder gerigt; thans bemoeide men zich, om hetzelve met den boeg in den wind te brengen. Naauwelijks was dit geschied, of het scheen, dat de storm alleen naar dit teeken gewacht had.   Honderd op eenmaal afgevuurde stukken ge-schut zijn niets bij het vervaarlijk gebulder van den wind, waardoor nu eensklaps de vorige stilte afgebroken werd: - hooren en zien verging ons voor eenige oogenblikken, gedurende welke wij in eenen volstrekten staat van bewusteloosheid waren; - het schip werd door den wind zoodanig nedergedrukt, dat het zich eenigen tijd met de baren niet weder verheffen konde. Geener menschelijke stem, zelfs door den scheepsroeper, was het mogelijk, zich in den beginne te doen verstaan; - de golven stegen tot eene voorbeeldelooze hoogte, doch ons schip, hoewel klein, was echter, gelukkig, van een goed en stevig maaksel, en bouwde zeer goed zee, zoodat wij weinig water binnen boord kregen.   Deze storm, die twee dagen, zonder ophouden, uit het zuidoosten aanhield, dreef ons zeer verre uit onzen koers, en hoewel wij geen ander zeil voerden, dan eene stormfok, om het in den wind te kunnen houden, vreesden wij zeer, door den storm en de zuidelijke stroomen, op de kust van Madagascar of Afrika geworpen te worden, waarvan wij gisten niet ver meer verwijderd te kunnen zijn. Eindelijk, echter, bedaarde de wind en de lucht helderde op. Toen eerst vernamen wij de eigenlijke omstandigheden, die de oorzaak van onzen, bijna geheelen, ondergang waren geweest.   Nadat een ieder op dien schoonen nacht, toen de storm uitbrak, het dek verlaten had, zagen twee mannen van de wacht, die wakende gebleven waren, de lucht eensklaps door dikke wolken verduisteren. Zij haastten zich den Officier sardis te wekken, doch dit was eene zaak, die zoo spoedig niet te doen was; hij sliep buitengemeen vast, en de korte tijd, dien zij daartoe bezigden, was genoegzaam, om het geheele uitspansel met den zwartsten nacht te bedekken.   Dat in zoo weinige oogenblikken zulk een plotselijke overgang kan plaats vinden, is in deze streken niets ongewoons; in dit vaarwater moet men bijzonder op zijne hoede zijn. Bij het schoonste en klaarste weder verschijnt dikwijls een klein wolkje, op het gezigt niet grooter dan eene vuist, aan den horizon, en het is dan, dat een ervaren Stuurman, zoo spoedig
mogelijk, de zeilen doet bergen; want dit wolkje, zoo weinig beduidend het moge schijnen, breidt zich, in minder dan een half kwartier uurs, zoodanig uit, dat de lucht er geheel mede overtrokken wordt en de hevigste stormen er bijna oogenblikkelijk op volgen.   Alvorens het noodige volk bijeen en gereed was, om de bevelen van sardis, ter berging van de zeilen, ten uitvoer te brengen, was de wind eensklaps met een zoo schromelijk geweld in dezelve gevallen, dat het schip dadelijk op zijde geworpen werd. Door een bijzonder geluk geraakte niemand daarbij over boord.   Een ieder werd nu door dien vreesselijken schok wakker; men luidde de alarmklok, ten einde het volk des te spoediger te doen opkomen, en schreeuwde om bijlen, tot het kappen der masten. Het schip zonk intusschen, hoe langer hoe meer, overzijde; het water stroomde reeds door de geschutpoorten naar binnen, en zich alom verspreidende, werd de helling van het schip, door deszelfs gewigt, nog vermeerderd. Voordat men dus, in deze ontsteltenis en verwarring, en bij de onmogelijkheid, waarin men
was, om zich staande te houden, de bijlen gevonden en de masten had kunnen gekapt hebben, zouden wij gewis gekenterd en allen in den afgrond der zee verzonken zijn geweest, indien de Goddelijke Voorzienigheid ons in dezen nood niet gered had; want, als door den slag eener tooverroede, stilde opeens de hevige wind en het werd doodkalm. Toen, in plaats van de masten te kappen, bediende men zich van dit gunstig oogenblik en ontdeed dezelve met den meesten spoed van de zeilen. Het schip nu niet meer overzijde gedrukt wordende, rigtte zich natuurlijk weder op, en een oogenblik daarna begon de storm andermaal met verdubbelde hevigheid.   Zonder deze gelukkige tusschenpoos, die ons, als ware het door een wonderwerk, van den dood redde, waren wij allen, door de achteloosheid van een eenig man, op eene jammerlijke wijze, om het leven gekomen; ook moest hij, gedurende het overige van de reize, de minachting van een' ieder verdragen, en verkreeg nu de vrijheid van op zijn gemak te mogen ronken, daar men hem noch wacht noch eenig ander scheepsbestuur meer toevertrouwde. Mogelijk ben ik in het verhaal van dit voorval te wijdloopig geweest; doch de doodsangsten, die ik in de hut, waarin ik opgesloten was, gedurende dien tijd, doorstond, maakten zulk eenen diepen indruk op mij, en vertoonen zich nog zoo klaar voor mijnen geest, dat ik mij niet onthouden kon, al de bijzonderheden daarvan ter neder te stellen, en daardoor tevens te doen zien, welk een onvergeeflijk gebrek het in eenen Zeeman is, zich te veel aan den slaap, of aan andere zoo gewone ondeugden, als den drank, over te geven.   Wij waren, voor het overige, zoo ver niet uit onzen koers gedreven, als wij verwacht hadden, en bevonden ons, toen wij hoogte konden nemen, bewesten de Maldivische Eilanden. Wij herstelden, zoo goed mogelijk, ons want en zeilen, en kwamen voorts, zonder verdere toevallen, te Batavia. Ons schip, dat door den storm veel geleden had, werd toen, na ontladen te zijn, naar het eiland OnrustHetzelve is op drie uren afstands van Batavia gelegen, en dient den schepen der Hollandsche Kompagnie tot eene kalefaat- en timmerplaats. Men moet er altoos des nachts henen zeilen; des morgens ten elf ure komt er doorgaans de zeewind.

Aanm. van den Schrijver. gezonden, om de noodige herstelling en betimmering te ondergaan.   De Kapitein huurde intusschen, totdat het
schip in staat zoude zijn deszelfs verdere bestemming te vervolgen, een verblijf in de stad, waar ik tevens, meer tot gezelschap, dan tot bediening, bij hem woonde; geen vader konde zijnen zoon beter behandelen, dan deze brave man mij deed; hij was buitengemeen met mij ingenomen.   Waar blijven nu - zal men mogelijk vragen - die barbaarsche en wreede behandelingen van onmenschelijke Bevelhebbers, waarover, bij den aanvang van dit verhaal, zoo zeer is uitgeweid? - Het is waar, tot nu toe had ik, behalve menige onaangename ontmoeting en de harde, gevaarvolle leefwijze, onafscheidelijk van het Zeemansberoep, nog weinige rampen ondervonden, en inzonderheid steeds het geluk gehad, vriendelijke en welmeenende Opperhoofden aan te treffen; maar thans naderde het tijdstip, waarin ik alles ondergaan zoude, wat ziekte, gevaren en mishandelingen verschrikkelijks hebben, en wat de menschelijke natuur maar eenigzins, zonder te bezwijken, kan verduren.   Eenige dagen na onze aankomst bevond ik
mij ongesteld, en welhaast kwam de vreesselijke rotkoorts, onder de gevaarlijkste kenteekenen, te voorschijn. Geheele dagen lag ik in eene ijlende bewusteloosheid; mijne tong zoowel, als de geheele mond, waren met eene dikke zwarte huid overtrokken. Tot mijn geluk nam Kapitein bos dadelijk eenen Indiaanschen Geneesheer voor mij aan, dien het eindelijk gelukte, mij van den oever des doods te redden en tot vorige gezondheid weder te brengen.   Eene doodelijke zwakte was mij nogtans overgebleven, en voor ik geheel hersteld was, kwam ons schip van het eiland Onrust terug, en hetzelve werd, door het Gouvernement, tot de terugreis naar Europa, als het naschip, bestemd: dit wil zeggen, dat een zoodanig schip eenige weken na de retourvloot vertrekt, en de laatste bevelen en instructiën van het Bataviasche Gouvernement voor de Bevelhebbers dier vloot medeneemt. Het naschip doet altoos gevaarlijker reize dan andere schepen, doordien hetzelve, om de vloot in te halen, meestal genoodzaakt is, deszelfs togt voort te zetten, zonder de Kaap aan te doen,
en voorts overal in de kwade mousson of winter aankomt.   Toen de Kapitein mij derhalve vroeg, of ik lust had met hem naar het Vaderland terug te keeren, bedankte ik hem, want mijn besluit was reeds genomen.   Het verdriet, dat ik in Europa geleden had - de gevaren, die ik aan boord van dit in haast opgelapte schip, gedurende deze zoo langdurige reize, voorzag, waaromtrent zelfs de Kapitein zich liet ontvallen, dat hij vreesde, nooit behouden in het Vaderland te zullen komen - maar bovenal de tegenzin, dien ik gevoelde om even arm als te voren terug te keeren, en mijne moeder niet te kunnen ondersteunen, als ook mijne nog zwakke gesteldheid - dit alles deed mij den Kapitein verzoeken, om zijne aanbeveling bij den Bevelhebber de bruijn, voerende het Kompagnies-schip Cornelia Jacoba, dat gereed lag, om binnen eenige weken naar Bengalen te vertrekken. Hij nam dit gewillig op zich, en bewerkte, dat ik op dit schip als Kajuitwachter aangenomen werd. De lezer zal het ongetwijfeld vreemd vinden, dat ik bestendig Kajuitwachter bleef. En inderdaad, zoo lang ik in dienst der Hollandsche Kompagnie gevaren heb, viel die post mij te beurt. Dit baantje is evenwel geen van de slechtste aan boord, ten zij men het ongeluk hebbe, in den Kapitein tevens een' beul te vinden; alsdan is de ongelukkige jongen niet zelden het eerste en voornaamste voorwerp zijner onmenschelijke drift; doch is hij een redelijk man, dan heeft men, mits het waarnemen van zijnen pligt steeds in het oog houdende, niets te vreezen. Een Scheeps - Kapitein heeft altijd twee jongens tot zijne oppassing; deze zijn vrij van alle scheepswerk, en staan onder niemand, dan onder hem zelven; buitendien worden zij van de overblijfselen zijner tafel gespijsd, en de Hofmeester ontziet hen meer dan het overige volk en geeft hun menigen goeden schotel; in een woord, Kajuitwachter te zijn, is een voorregt, waartoe al de jongens moeite doen te geraken. Daar ik eene goede en vlugge hand schreef, en vrij wèl teekende, waardoor ik tot het kopijeren van het Journaal en het opmaken van gezigten en plans te gebruiken was, zoo
miste het mij nooit, Kajuitwachter te worden wanneer ik wilde, en de eene Kapitein beval mij te dien einde den anderen aan.   Na het vertrek van mijn vorig Opperhoofd, deed Kapitein de bruijn mij met zijne andere bedienden te zamen wonen; hij had reeds twee oppassers, en nam mij alleen voor zijnen derden aan, uit inzigt voor Kapitein bos, en de goede aanbeveling, die deze laatste van mij gegeven had.   Wegens mijne nog voortdurende zwakte, bediende men zich alleenlijk van mij tot het opschrijven der waaggoederen in de pakhuizen, en voornamelijk tot het doen van boodschappen in de stad. Genoodzaakt, het grootste gedeelte van den dag in de overmatige hitte der zon langs de straten te draven, hetwelk mij nogtans wel ernstig door den Doktor verboden was geworden, doch dat ik onmogelijk kon vermijden, verviel ik, binnen weinige dagen, weder in eene nieuwe ziekte; - eene onbeschrijfelijke inwendige magteloosheid en eene loome traagheid en verstijvende koude der
ledematen maakten mij elke beweging tot eene pijnbank. Tot overmaat van ongeluk, voegde zich de persloop daarbij.   Weldra was ik zoo zwak, dat ik naauwelijks meer op de beenen konde blijven staan. Nu ondervond ik een groot verschil tusschen mijnen vorigen Kapitein en den tegenwoordigen: men verwaarloosde mij geheel en al en gaf mij zelfs niet eens een' Geneesheer, zeggende, dat de natuur de beste Doktor was; daarbij bekwam ik geene andere, dan weinig met mijne ziekte strookende spijzen; mijn dagelijksch voedsel bestond in varkensvleesch, erwten, boonen, spek en anderen overgeblevenen scheepskost. Spoedig werd ik eener schim gelijk en verviel tot eenen deerniswaardigen staat; moedeloos sleepte ik mij door het huis in de benaauwende hitte, en zocht beurtelings verligting in het bed en op de straat.   Ten allen gelukke mij, eenige dagen vóór ons bepaald vertrek, voor de deur van onze woning nedergezet hebbende, om een weinig de versche lucht in te ademen, zag ik den Indiaanschen Doktor, die mij van mijne rot-koorts genezen had, voorbijgaan; ik riep hem en verhaalde hem mijnen droevigen toestand.   De man was met mij bewogen, en beloofde mij, alles te zullen aanwenden, om mij te redden, zonder de minste betaling te verlangen, die ik natuurlijk ook niet in staat was hem te geven. Hij bragt mij nog denzelfden dag eenige geneesmiddelen, door welker gebruik de magteloosheid en loomheid der leden, die mij kwelde, spoedig verdwenen. De persloop had mij, daarentegen, nog niet geheel verlaten, toen ik bevel kreeg mij aan boord te begeven, en wij ons gereed maakten om onder zeil te gaan; gewis ware ik spoedig geheel hersteld geweest, indien wij nog slechts eenen korten tijd te Batavia vertoefd hadden; want de Indiaansche Geneesmeester was een zeer bekwaam en ervaren man in zijn vak, en maakte in zijne praktijk alleen gebruik van de planten en middelen van zijn land, daar in tegendeel de Europesche Doktoren, in de Hollandsche Etablissementen, geene andere, dan de in de Vaderlandsche Apotheken gebruikelijke en half bedorvene of krachtelooze medicamenten voorschrijven, en wanneer zij, hetgene bij hunne
verregaande onkunde zeldzaam gebeurt, deze middelen al eens juist en eigenaardig toedienen, dan nog hebben dezelve de meeste kracht verloren en doen weinig of geene uitwerking.   Het is zoo onverantwoordelijk als onbegrijpelijk en bedroevend, dat het Bestuur der Hollandsche Kompagnie zich zoo onachtzaam en onverschillig ten opzigte der verzorging harer kranken in de Oostindische Etablissementen betoont. De sterfte onder hare dienaren, vooral onder de matrozen en soldaten, is verbazend, en niettegenstaande den onophoudelijken aanvoer van nieuw aangeworvene manschappen uit Europa, heerscht er op al hare Kantoren eene schaarschheid van volk, en eene zoo zwakke en afgematte bezetting van de gewigtigste punten, dat men zich verwonderen moet, hoe niet reeds voorlang, al hare Kantoren en steden door hare oude mededingster, de Engelsche natie, weggenomen zijn geworden.   Een Barbiersjongen, die naauwelijks eene pleister weet te smeren, of ten hoogste eene lating te doen, legt een armzalig examen af, dat hij van buiten leert, en laat zich aan boord van een
Kompagnies-schip, als derden Meester of Chirurgijn, zoo als men dezelve noemt, aannemen; sterft bij toeval de tweede Chirurgijn gedurende de reis, dan wordt zulk een weetniet, door den Kapitein, in de plaats van den overledenen aangesteld, en ik zoude een voorbeeld kunnen bijbrengen, waar zoowel de tweede Chirurgijn, als de Doktor, aan boord van een Kompagnies-schip, op de reize gestorven zijnde, men den derden Meester, een' lafbek van 22 jaren, die eenige maanden vroeger als jongen bij een Dorps-Barbier nog de baarden der boeren inzeepte, tot Doktor maakte. Nu was zijn geluk gemaakt, en tevens het doodvonnis over tallooze slagtoffers gestreken; - te Nagapatnam aanlandende, stelde men hem tot Doktor van het hospitaal der stad aan, en weinig tijds daarna, werd hij tot Opper-Doktor van het geheele Etablissement bevorderd, zonder ooit de minste studie in zijn vak gedaan te hebben, en zich vergenoegende, met op de ligchamen der rampzalige lijders, die onder zijne martelende handen geraakten, zijne kunst oppervlakkig te leeren en zich in het kerven van menschelijke ledematen te oefenen. Gelukkig nog zoude het geweest zijn, had hij den verlorenen tijd en de hem ontbrekende theorie getracht te vergoeden door eene naauwkeurige beoefening en opmerkzame nasporing in zijne doodelijke en uitgestrekte praktijk; maar opgeblazen van voorspoed en verwaandheid, bleef hij onverzettelijk bij de eens door hem aangenomene, meestal geheel verkeerde, behandeling, en velde over de zwaarste toevallen, met de onbeschoftste ongevoeligheid, zijn ijsselijk vonnis; - van eenen arm of been af te zetten, snijden, branden en bloed aftappen, was hij een bijzonder liefhebber, en kende bijkans geene andere middelen. Ook mij had hij bijna onder zijne moordzieke klaauwen gekregen, toen ik, in latere jaren, radeloos bij een' ieder van de kunst hulp en bijstand in een wanhopig geval zochtNamelijk toen mijn vader door eene slang in den middelsten vinger der regterhand gebeten was. Zie Reize in eenen Palanquin.

Aanm. van den Uitgever.. Tot mijn geluk kende ik zijne geschiedenis, zoodra ik hem zag en zijnen naam hoorde noemen; de operatie, die hij aan mij, zonder behoorlijke beschou-wing, wilde bewerkstelligen, was voor het overige alleen genoegzaam geweest, mij daarvan te overtuigen.   Zoo leeft men in de Oostindiën met de menschen! - Is het nu nog te verwonderen, dat in de Hollandsche Etablissementen de sterfte zoo verbazend groot is, dat men dezelve, met regt, het graf der Europeërs noemt? Is het niet veeleer te verwonderen, dat er nog zoo velen overblijven, wanneer men overweegt, dat nog buitendien tallooze gevaren in die gewesten het leven van de nieuw aangekomene, vooral der mindere klassen, bedreigen? - Een reeds bij de ontscheping ziekelijk ligchaam, uitgeput van de lange reis - gebrek aan behoorlijk en gewoon voedsel - het vreemd klimaat - vermoeijenissen, en vaak uitspattingen van allerlei aard - de slechte behandeling en verkeerde of muffe geneesmiddelen in de hospitalen, - alles loopt zamen, door ontelbare oorzaken een' ruimen oogst aan den dood te verschaffen. Voornamelijk is dit op Batavia toepasselijk. - Deze stad, met derzelver doodelijke en vergiftigende uitwasemingen! - dwaasselijk aangelegd, volgens het
heerschend gebruik in Holland, met watergrachten, die, door de hitte der zon uitgedroogd, tot modderpoelen geworden, dagelijks eenen verderfelijken stank opgeven, en de vernielende rotkoortsen voortbrengen.   Ongelukkig alsdan zij, die geene andere toevlugt dan het hospitaal hebben. Van twintig, die er inkomen, gaan er geen drie levend weder uit; - het is een ware moordkuil: ook vergaat geen dag, dat men er niet een twaalftal of meer dooden begraaft, en - om dit afschuwelijk, doch waar, tafereel te voltooijen - de ongelukkige kranke, die des nachts een gevaarlijk oogenblik of crisis heeft, of van wien de Doktor zich des avonds bij de visitatie heeft laten verluiden, dat hij mogelijk den anderen dag niet beleven zal, diens vonnis is gestreken. De Oppassers, of zoogenaamde Ziekevaars, zorgen dan ook, dat zulk een lijder het daglicht niet weder aanschouwe; zij smoren hem met een kussen of iets dergelijks, ten einde hem te kunnen plunderen, voordat hij een testament gemaakt, of zijne geringe have aan den eenen of anderen zijner makkers nagelaten mogt hebben. Hoe afgrijsselijk en ongeloofbaar dit ook moge schijnen, het is echter maar al te waar; ik zelf
heb eenen ellendeling gekend, die zich niet alleen beroemde er verscheidene zoodanig naar de andere wereld te hebben doen verhuizen, maar nog durfde beweren hun daarmede eenen dienst bewezen te hebben. Zoo zeer zijn deze lieden tegen elk menschelijk gevoel verhard!   De herstellenden worden naar een ander, buiten de stad en zeer aangenaam gelegen, hospitaal overgevoerd, waar zij weldra weder hunne volkomene gezondheid herkrijgen, want nu de moordende handen der Doktoren en Oppassers ontsnapt, genieten zij, ongestoord, in eenen achter het hospitaal aangelegden tuin, de versche lucht, die daar, voor het overige, ook veel gezonder is dan in de stad, om welke reden de vermogende lieden dan ook allen hier in tuinen hun verblijf houden, en niet dan bij de hoogste noodzakelijkheid in de stad komen.   Vermits ik nu ongevoeliglijk op het artikel van Batavia gekomen ben, acht ik het niet ten onpasse, hier eene kleine beschrijving van eenige bijzonderheden dier stad, zoo als zij mij voor den geest komen, in te vlechten; want ofschoon verscheidene Schrijvers en Reizigers er naauwkeurige aanteekeningen van hebben gegeven, schijnt door de meeste vergeten, of als
der aandacht onwaardig beschouwd te zijn, een aantal dier kleine bijzonderheden, welke niettemin dikwijls zeer nuttig en altoos aangenaam zijn aan hen, die deze Hoofdstad van Nederlands Indië voornemens of genoodzaakt zijn te bezoeken, en, naar mijn gevoelen, een bevattelijker en levendiger tafereel van het voorkomen eener plaats geven, dan al de drooge en naauwkeurige beschrijvingen van gebouwen en fortificatiën. Hetgene ik van deze laatste aanhaal, zal slechts in het voorbijgaan en zeer kort zijn.   Batavia dan is eene stad van middelbare grootte en vrij wel versterkt, zijnde, zoo als boven gemeld en ook algemeen bekend is, met watergrachten, op de wijze der Hollandsche steden, doorsneden, waarvan eenige aan de kanten met boomen beplant, doch de meeste, in het drooge jaargetijde, niet dan stinkende modderpoelen zijn. De stad heeft vier poorten, de Rotterdammer-, de Nieuwe, de Duitsche en de Utrechtsche poorten genaamd. Van de straten is het meerendeel fraai en breed. Tegenover het fort is een ruim plein, het Vierkant genaamd, alwaar de pakhuizen der Kompagnie gelegen zijn, en steeds eene bezetting van militie is. De huizen zijn grootstendeels fraai en van gebakken' steen opgehaald. Men heeft verscheidene markten, als de Vischmarkt, de Rijstmarkt, op al dewelke, inzonderheid op de Passer Pisang of Vijgenmarkt, den geheelen dag, rijst, kerry en andere spijzen gekookt en zoo warm verkocht worden; zelfs voert men deze eetwaren gekookt langs de straten, en de luide stemmen der verkoopers noodigen de soldaten, matrozen en slaven tot hunnen gewonen maaltijd, dien zij, in het openbaar, onder eenen boom of voor de deuren houden.   Er zijn insgelijks huizen, waar een hazardspel, topbord genaamd, gespeeld wordt, en welke huizen de Chinezen, onder het opzigt en toelating der Regering, ophouden, waarvoor zij een zeker regt betalen, alsmede voor de vergunning, om hanegevechten te geven, waarvan de Maleijers driftige liefhebbers zijn, en bij die gelegenheden, even als in Engeland, zware weddenschappen aangaan.   De Chinezen zijn dáár, als de Joden bij ons. Even zoo talrijk als het volk van Israël, bewonen zij eene geheele voorstad, die
men het Chinesche Kamp noemt; zij zijn het, die alles koopen, verhandelen, makelen, en ook winkel houden; bedreven en loos in den handel, ziet men geene volstrekte armoede onder hen; de eene helpt den anderen. In hunne winkels houden zij den geheelen dag thee gereed, waarvan zij een' ieder voordienen, die bij hen komt, hetzij men koopt of niet.   Het Geregtshof is digt aan de zee gelegen, doch de executiën geschieden binnen het fort of vóór het stadhuis. Dezelve zijn, zoo als gemeenlijk in onze Oostindische Etablissementen het geval is, in den hoogsten graad wreed en onmenschelijk; men kent er geene andere straffen dan radbraken, levend verbranden en spiesen. Mogelijk, dat de standvastigheid, of zoo men wil verhardheid, waarmede dit zwarte vee, - bijna de eenigste delinquenten in die gewesten, - den dood als den verlosser van al hun leed te gemoet gaat, deze gruwelijke pijnigingen heeft doen uitvinden, ten einde hen, zoo niet voor den dood, dan ten minste voor de martelingen, die dezelve voorafgaan, te doen terugbeven, en daardoor, zoo mogelijk, de zucht tot wraak te onderdrukken, die hen vaak, huns
ondanks, door de afschuwelijkste mishandelingen daartoe getergd, overmeestert.   Neen, beulen van drie vierde gedeelten der bekende wereld! dit gelukt u niet en kan u nooit gelukken! - Bedwingt eerst den bloed- en gouddorst uwer uitgehongerde landloopers, die gij in menigte naar deze ongelukkige gewesten zendt, die gestadig, door nieuwe tergingen, het lot van den rampzaligen slaaf verzwaren, en hem eindelijk den gewissen dood boven het voor hem zoo ondragelijk leven doen kiezen! - Zoo lang deze geweldenarijen en hemeltergende mishandelingen niet beteugeld worden, moet gij niet hopen, dat de ellendigen, die onder uwen ijzeren schepter zwoegen, den dood of de martelingen, waarmede gij die verzwaart, zullen ontzien; zij beschouwen hem, met regt, veeleer als den eindpaal van hun lijden, en, door het denkbeeld van hunne nabijzijnde verlossing, staan zij, met eene ongeloofelijke standvastigheid, de wreedste pijnen door, zonder een' zucht te laten glippen of zelfs eenen pijnlijken gelaatstrek te toonen.   Ziet! - op gindschen paal zit een Bougie-slaaf gespiest, zoodat het puntige ijzer zich boven zijn hoofd vertoont; - hij heeft amok geroepen, en overdenkt nu, met een vergenoegd gelaat, de menigte slagtoffers, die hij zijner geregte wraak heeft gebragt. - Twee dagen heeft hij reeds zoodanig in de ontzettendste folteringen doorgebragt; het koud vuur woedt in zijn ligchaam, en echter neemt hij, met de grootste gerustheid, de betel, die men hem langt, en kaauwt dezelve alsof niets hem deerde.   Men verbeelde zich intusschen niet, zoo als menig Reiziger en blanke inwoner voorgeeft, dat deze geplaagde schepsels om elke beuzeling amok roepen en zich den zekeren dood prijs geven. - o Neen! eerst na de gestadigste en vaak menschonteerendste mishandelingen neemt hij het besluit om te sterven, doch niet ongewroken, zoo als de zachtmoedige Hindou, die zijnen hals zuchtende, maar zonder wederstand, onder de moordbijl kromt; hij, in tegendeel, klemt den geslangden kris in de vuist, en door de bedwelmende kracht van den bangDe stengel van de hennepplant, dien men als opium rookt, wanneer hij bijna dezelfde uitwerking doet. of opium bevangen, brengt hij eerst
zijnen beul om het leven, en holt dan, de lange gitzwarte haren wild om het hoofd zwierende, door de volkrijke straten, waar hij in elk, die het ongeluk heeft hem te ontmoeten, eenen tiran meent te zien en denzelven den dolk in het hart stoot, totdat eindelijk, door de menigte overmand, of door een gelukkig schot geveld, zijn moorden een einde heeft, en hij met zijn leven, onder de grootste smarten, voor den voldanen wraaklust moet boetenZulks noemt men amok roepen, omdat zij dit Javaansche woord, hetwelk zeggen wil: ‘sla dood!’ onophoudelijk uitschreeuwen, waardoor gelukkig nog menig voorbijganger gelegenheid heeft, wanneer hij het bij tijds hoort, eenen zekeren dood te ontvlugten. Men overmeestert evenwel zoo eenen amok-roeper niet ligt, voordat hij een twaalftal of meer personen om het leven gebragt heeft en zijne woede eenigzins uitgeput is. Gewoonlijk werpt men hem zware stukken hout voor de scheenen, om hem te doen vallen; een ieder heeft bovendien het regt, hem door een pistoolof geweerschot te vellen..   Wat het ongeloofelijkste bij dit alles zal voorkomen, is, dat het voornamelijk de vrouwen zijn, die in gindsche landen de grootste wreedheden uitoefenen, en haar meeste vermaak schep-pen in het pijnigen harer slaven. - Is het de verandering van luchtgestel, die haar, van medelijdend en teêrhartig, zoo als zij zich hier trachten voor te doen, dáár in de ongevoeligste en wreedaardigste furiën herschept? - Is het om de tijdverveling te ontvlieden, - of doet veeleer de nooit gekende, helaas volstrekte, oppermagt over menschelijke wezens haar duizelen en daarvan een misbruik maken? - Men zoude hieruit moeten besluiten, dat de wreedheid onafscheidelijk is van de zwakke, die door de eene of andere oorzaak den sterken overwonnen heeft.   Wat hiervan zij, ik heb in de vrouwen dikwerf de verregaandste onmenschelijkheid opgemerkt, wanneer zij anders dan door magtelooze tranen in staat waren, harer woede, of, wat nog erger is, soms alleen nieuwsgierigheid of heerschzucht den teugel te vieren. De Engelsche Dames te Madras, die teedere wezens, wandelden onbeschroomd door de met lijken en stervenden bezaaide straten, en huppelden, onder vrolijke en luidruchtige gesprekken, aan de armen harer geleiders, langs de groepen van door honger nedergezegene en zieltogende familiën, die zij met geenen blik verwaardigden, en niet eens schenen te bemer-kenMen zie Lotgevallen op eene Reize van Madras, enz. naar Ceylon.

Aanm. van den Uitgever.. - Zijn het niet de vrouwen en kinderen, die, bij elk oproer of volksbeweging, de meeste ongeregeldheden bedrijven, en den ongelukkigen, die in hunne handen valt, onder de vreesselijkste mishandelingen, het leven benemen? - Men denke aan de Fransche revolutie, het vermoorden der Gebroeders de witt, en meer dergelijke tooneelen; of zijn, bij eene openbare regtspleging, in onze steden, niet al de omliggende huizen en vensters met fraai opgeschikte vrouwen en meisjes bezet, om, onder lagchen en snappen, de snerpende geeselslagen te tellen, of met ongeduldig verlangen naar het oogenblik te wachten, dat het rookend bloed uit den hoofdeloozen romp van den misdadiger stroomt?   Mevrouw v.d. B., te Batavia, dezelfde, die mij in de wijde wereld terugstiet, en daardoor aan mijne loopbaan eene geheel andere rigting gaf, was ook eene van die Megeren, die een barbaarsch genoegen vinden in de
slaven van haar huis, om de geringste beuzelingen, ten strengste te doen straffen en de teistering dezer ongelukkigen bij te wonen. - Het was haar geliefkoosd tijdverdrijf, des vrijdags avonds, de rekening, zoo zij het noemde, op te maken, ten einde die den volgenden dag te kunnen vereffenen, en het miste haar nooit, gedurende de verloopene week, want zij hield alle zaturdagen justitie, eene menigte misdrijven, het eene nog beuzelachtiger dan het andere, bijeen te vinden, om over een genoegzaam aantal het vonnis te kunnen strijken. - In één woord, zij speelde beultje, zoo als de kinderen zeggen; het was haar zwak en, buiten de muzijklessen met vonk, haar eenigst genoegen, - de goede ziel! en wie zoude haar dit durven benijden, het waren immers haars mans slaven, die hij gekocht en betaald had.   Zaturdags, des morgens vroeg, weêrgalmde reeds het huis van de klaagstemmen der arme slavinnen, die, uit eenen misnoegden oogwenk van hare beulin in de afgeloopene week, vreezen moesten, dat weldra haar vleesch door de gespletene rieten zouden vaneengereten worden. - Ja, lezer! deze tijgerin liet de rieten, die
zij voor hare strafoefeningen gebruikte, in vieren opsplijten, opdat, wanneer die op de naakte ligchamen der arme schepsels vielen, dezelve hun het vleesch bijeenklemmen en afscheuren moesten.   Geene Regtbank kan, voor het overige, geregelder in hare strafoefeningen te werk gaan, dan Mevrouw v.d. B., dit regt moet men haar doen. De eene misdadiger na de andere werd, op zijne beurt, overeind aan eene ladder gebonden en afgestraft; koelbloedig zag zij hare slagtoffers zich onder de verscheurendste pijnen krommen, en telde de kletterende slagen met eene deftigheid, die eenen Magistraat eer aangedaan zoude hebben; - niets was belagchelijker en ergerlijker tevens.   En wanneer, zoo als in dit huis meermalen gebeurde, en voorts niets zeldzaams is, de slaaf gedwongen wordt zijne eigene vrouw, waarbij hij soms kinderen heeft, zelf tot op het bloed te geeselen, of haar vaak, onder zijne slagen, in eenen zwangeren staat, luid gillend om ontferming hoort smeeken, wie gevoelt dan niet zijn gemoed met afgrijzen ver-vullen; en wie kan het dan nog dezen menschen, buitendien van eenen krijgshaftigen en wraakzuchtigen aard, ten kwade duiden, of zich verwonderen, dat zij eindelijk door woede en vertwijfeling overmand worden, en, na, door het inzwelgen van een goed deel opiumEven als bij ons aan den sterken drank, zijn sommige Indische volken aan het gebruik van den opium overgegeven; ook zij bedienen er zich van, om de onaangename wezenlijkheid te verdooven, en die in eene genoegelijke beguicheling der zinnen, zoo lang deszelfs werking duurt, te veranderen; doch ook de opium brengt in twistzieke gemoederen eene verdubbelde woede en wraakzucht te weeg.

Aanm. van den Schrijver., hunne overgeblevene rede verdoofd te hebben, besluiten zich, door eenen vrijwilligen dood, van al hun leed te ontheffen, doch alvorens hunnen regtmatigen wraaklust aan de blanke tirannen, of aan al wat hun voorkomt, te koelen?   Dan genoeg hiervan! - Het afgrijzen, dat mij steeds tegen alle wreedheid, onverschillig waar en bij wien, bezielt, het medelijden daarentegen, dat ik voor de slagtoffers daarvan ge-voel, heeft mij nogmaals te verre vervoerd. Ik zal den draad van mijn afgebroken verhaal weder opvatten.   Behalve de Chinezen, die wel het grootste aantal der bevolking van Batavia uitmaken, vindt men er ook Mooren of Mahomedanen, Codjahs geheeten, die in edelgesteenten, paarlemoer en dergelijke zaken handelen.   De zwarte Portugezen zijn er ook zeer talrijk, en onder dezelve die hunnen rijkdom op alle wijzen, voornamelijk in hunne kleeding, ten toon spreiden; nogtans is er voor hem, die aan dit gezigt niet gewoon is, geen vreemder of tegenstrijdiger vertooning, dan deze lieden, in de rijkste kleeding, met lubben op de handen, maar tevens met bloote beenen, zonder kousen of schoenen, langs de straten te zien wandelen.   De Javanen, op verre na het grootste getal niet uitmakende, zijn de natuurlijke inboorlingen van het land. Hun grootste opschik beslaat in de zorg voor hun hoofdhaar, dat zij zeer lang laten groeijen en, door middel van
de kokosolie, altijd glimmend en vet houden. Het hoofd dekken zij met eenen stroohoed of fijnen neusdoek; een lap katoen, om het lijf gewonden, maakt hunne overige kleeding, en een kris in den gordel hunne gewone wapenrusting uit; de kris wordt aanhoudend met citroensap gewreven, mogelijk om het heelen van de daarmede gemaakte wonden te vertragen; zij weten ook een vergif uit sommige kruiden, uit slangen, maar inzonderheid uit den gekho, eene soort van hagedis, te trekken: dit laatste diertje wordt te dien einde zoo lang getergd, totdat het eene geelachtige stoffe uitbraakt, hetwelk zij zeggen een fijn vergif te zijn, dat de wond zoo niet doodelijk, althans onheelbaar maakt.   Behalve van den kris, bedienen zij zich ook van den assagaay of werpspies, piek, sabel en schild. Hun verraderlijkst wapen nogtans is de sarbacanna, waarmede zij, met vrij veel kracht, kleine vergiftige schichten op hunnen vijand blazen.   De Javanen worden door de Hollanders ook tot soldaten gebruikt, nadat zij door hen in de Europesche krijgsbewegingen geoefend zijn
geworden. Ook heeft de Kompagnie nog eene andere militie, uit zwarte Portugezen gevormd, en Mardijkers geheeten; zelfs vindt men in haren dienst Amboinezen, Bandanezen, vrije Bougies, Balies en Macassaren: deze laatste acht men voor de beste soldaten, en inderdaad zij vechten als verwoeden, en laten zich liever in stukken houwen, dan een' voet breed te wijken; ook is de lijfwacht der Rajah's en andere Prinsen gemeenlijk uit deze natie gevormd. Het is alleen aan de onwederstaanbare overmagt van het geschut, dat de Europeanen hunne vestiging in deze en de meeste Indische gewesten te danken hebben; in moed, kracht en behendigheid staan zij verre bij de inboorlingen ten achtere.   Van onderdanige vreemdelingen zijn wij oppermagtige Gebieders geworden, en de landzaat, daarentegen, is vreemdeling in zijne vaderlandsche steden. De Europeanen, namelijk de rijke lieden of hooge Ambtenaren, te Batavia, leiden eene zeer gemakkelijke en wellustige leefwijze. De voormiddag alleen is tot het verrigten van hunne bezigheden bestemd; na den eten houden zij den siësta of middag-slaap, en den avond brengen zij door met zich te vermaken. Zij komen zoodra niet van de verrigting hunner zaken te huis, of ten eerste werpen zij den rok uit en zetten de pruik af; want niemand, behalve matrozen en soldaten, draagt, wegens de warmte en broeijing, zijn eigen haar, maar elk laat zich het hoofd kaal scheren, dat ook wezenlijk veel luchtiger is. Zoo ongekleed, alleen met een vest en broek van zwart satijn, en het hoofd met eene witte katoenen slaapmuts gedekt, ziet men hen, des namiddags, langs de straten of voor hunne huizen wandelen; zelfs wanneer zij een bezoek afleggen, zullen zij ter naauwernood den hoed opzetten.   Het eerste woord van den Heer des huizes aan zijne gasten is dan ook een verzoek, zich niet te gêneren, maar het zich gemakkelijk te maken. Dadelijk worden dan de rokken uitgetrokken, de pruiken af-, en schoone witte slaapmutsen, die zij te dien einde netjes gevouwen in den zak dragen, opgezet.   De Christen-vrouwen zijn in verscheidene klassen verdeeld, als: de Europeaansche, Mestie-sche, Kastiesche, Poestiesche en Topasche of zwarte Portugesche.   De eerste zijn onmiddellijk uit Europa gekomen, of te Batavia uit blanke ouders geboren.   De tweede, uit een' Europeschen vader en zwarte moeder van Portugesche afkomst. Dezelve zijn olijfkleurig, en hare gewone dragt is een moesselienen lijfje, dat tot aan de middel reikt, en badjoe genaamd wordt; het overige van het ligchaam omwinden zij met eenige ellen fraai beschilderd katoen, aan de middel vastgehecht met behulp van eene groote speld, meer of min rijk met edelgesteenten bezet, naar mate van haar vermogen. Over den linkerschouder hangt, als een shawl, een rijke stoffen of fraaije Macassarsche doek, ter breedte van eene hand gevouwen. Het hoofd wordt door niets gedekt, maar de uitnemend lange, met welriekende kokosolie geparfumeerde, haren zijn in eenen kunstigen knoop, condé genaamd, te zamen gevlochten en omwonden met verscheidene bloemen, als den tsjanpaka, sandal-malam-moegerin en andere, die, door derzelver
witte kleuren, sterk bij hare gitzwarte haren afsteken; tusschen deze bloemen vertoonen zich, naar mate van haren staat, gouden of met edelgesteenten bezette naalden, hetwelk alles te zamen eene verwonderlijk schoone uitwerking doet. Aan de voeten dragen zij eene soort van geborduurde pantoffels.   De Kastiesche vrouwen zijn uit een' Europeschen vader en Mestiesche moeder voortgesproten, en verschillen niet in kleeding van deze laatste, maar zijn iets blanker van vel.   De Poestiesche worden dezulke genoemd, die uit eenen Europeaan en Kastiesche vrouw geboren zijn; deze verschillen ook bijna in niets van de Europesche vrouwen, en kleeden zich ook even als deze laatste. Zij zijn uitnemend blank, doch zeer bleek van kleur, zoo als ook de in Holland geborene vrouwen, die te voren de schoonste roode wangen hadden, deze kleur verliezen zoodra zij een' korten tijd in Indië zijn geweest.   De laatste klasse behelst de Topasche of zwarte Portugesche vrouwen; deze beweren van
de oude Portugezen en eerste bezitters der Indische vestigingen af te stammen, ofschoon het haar zeer zwaar zoude vallen een voldoend bewijs daarvoor bij te brengen; zij pralen nogtans met den Portugeschen naam, hoezeer het klaarblijkelijk en genoeg bekend is, dat zij meest allen gesproten zijn uit Indianen of vrijgemaakte slaven van allerlei natiën, die, na Christenen geworden te zijn, zich met de vrouwen van het land verbonden hebben.   De vrouwen te Batavia, in het algemeen, hebben den naam van eene zeer verliefde gesteldheid te zijn, en ik geloof, dat men haar in dezen geen onregt doet; dat zij, voor het overige, jaloersch, verwijfd en lui in den hoogsten graad zijn, is althans onwedersprekelijk. Hare dagelijksche leefwijze, namelijk van de aldaar geborene of door haar lang verblijf inheemsch gewordene vrouwen, kan daarvan ten bewijze verstrekken.   Des morgens gaan zij zich baden, hetzij in haar huis, door middel van groote kuipen, of buiten de stad in den eenen of anderen afgelegenen vijver of beek; dan nemen zij zittende, met de
beenen kruiselings onder het lijf geslagen, het ontbijt, bestaande in rijst, met verschillende soorten van sambal en atsjarIngezoutene of met peper en verschillende ingrediënten ingelegde vruchten of groenten.

Aanm. van den Schrijver.. Des achtermiddags houden zij haar slaapje en rijden daarna in hare koetsen uit, dat zij toeren noemen; dit is dan ook tevens de gelegenheid, welke zij zich verschaffen, om hare minnaars te spreken, die zij op eene vooraf daartoe bestemde plaats, buiten de stad, in hare rijtuigen doen stijgen, doch dezelve ook wel bij de eene of andere oude Portugesche koppelaarster zien, welke zij hare aya of voedster noemen; - haar vernuft is onuitputtelijk in het uitdenken van middelen, om tot haar oogmerk te geraken.   Des avonds ontvangen of geven zij bezoeken, en zijn dan meestal, wanneer het weder zulks toelaat, bij elkander op de stoep gezeten, met op geridons geplaatste waskaarsen voor zich. Geene de minste opvoeding genoten hebbende, als zijnde onder de handen der slaven
opgegroeid, is geene van haar in staat een gesprek gaande te houden; dikwerf heb ik een dozijn bij elkander zien zitten, zonder dat, gedurende een half uur, het minste woord voortgebragt werd, en wanneer zij al spreken, is het over den bazaar of markt, en den prijs van de eene of andere groente, of veelal over de aanvalligheid van haren bitjoe of bitsja, dus noemen zij datgene der kinderen van hare slaven, in hetwelk zij meenen de meeste aardigheid te bespeuren, en waarvan zij haren lieveling maken; overal nemen zij het met zich mede en beminnen het vaak meer dan hare eigene kinderenOp Bengalen en op de kust van Koromandel is deze gewoonte, van een' lieveling onder de slavenkinderen te hebben, nog sterker in zwang.

Aanm. van den Schrijver.. De slaaf en slavin, die ouders van zulk een kind zijn, hebben daarom niet het minste voorregt te meer, en worden, even als hunne overige makkers, om het minste vergrijp gegeeseld.   De betel komt den geheelen dag niet uit haren mond. Op de wandelwegen, op gezelschappen, in de kerken zelfs, volgt haar een
Mossa of slaaf met den tampat lirie of beteldoos. Deze plant is te wel bekend, om daarvan hier ter plaatse eene wijdloopige beschrijving te geven. Het blad heeft eenen aangenamen geur en prikkelt op de tong; men legt een weinig kalk op drie of vier van die bladen, voorts de pinang of areek, zijnde eene kleine noot van de grootte en gedaante der muskaatnoot, en haar ook, voor het overige, bijna in alle deelen gelijk, doch uitwendig van eene geelachtige kleur; dezelve heeft eene adstringerende kracht, zonder bijna eenigen smaak: daarna voegt men er de catagambra bij, dat een mengsel is uit verschillende bittere en zamentrekkende planten, voornamelijk der aloë; dit alles in de betelbladeren te zamen gevouwen, (sommige voegen er nog tabak bij) wordt het mengsel gekaauwd en in den mond gehouden, zoo als hier met den pruimtabak geschiedt.   De betel veroorzaakt, door de prikkeling der kwijlklieren, een gedurig speeksel, en de areek verwt dit rood als bloed, deswege doen de vrouwen zich steeds haar kwispedoortje door een' slaaf of slavin nadragen, en bedienen er zich zelfs van in de kerk. Sommige laten de areeknoten, op eene zekere wijze, in de aarde rotten, en noemen dit dan areko cheroso, of welriekende areek; doch ik heb in mijn leven geen' afschuwelijker stank, en meer overeenkomende met dien van het stinkhout aan de Kaap, geroken, dan dit geurige lekkerbeetje van eenige Bataviasche Dames.   Ofschoon de betel, matig gebruikt, den mond verfrischt en den adem zuiver maakt, doet zij, wanneer men er zich te overvloedig van bedient, de tanden zwart worden, en vreet dezelve zoodanig in, dat zij soms van binnen geheel en al uitgehoold zijn; dit wordt aldaar, bij eenigen, voor eene schoonheid geacht, doch is mij altijd walgelijk en morsig voorgekomen.   De betel is tegelijk een zinnebeeld van beleefdheid, eerbied en liefde. Het eerste, wat onder de Indianen aangeboden wordt, als men bij eenen Rajah, Orangcaya of groot Heer van dit land, en zelfs door geheel Indië verschijnt, is de betel; dezelve te weigeren, ofschoon men niet verpligt is die te kaauwen, zoude als de grootste onwellevendheid beschouwd worden, en zelfs, in eenige geval-len, zeer nadeelige en slechte gevolgen kunnen hebben.   Voorts zal geen bediende of slaaf zich voor zijnen Meester durven vertoonen, geen onderdaan aan zijnen Vorst, of een arme aan eenen rijke iets durven verzoeken, zonder de betel in den mond te hebben, ten einde zijn adem niet zijnen meerderen besmette of walge. Geschenken aan Vorsten of voorname personen worden mede onder betelbladeren bedekt aangeboden.   De vrouwen en meisjes zenden de betel aan hare minnaars, hetwelk tot een bewijs van hare genegenheid verstrekt; doch het is een teeken van de allergrootste liefde, en zij hebben reeds betoond, of willen hare laatste gunsten toestaan aan dengenen, dien zij uit haren mond de betel in den zijnen geven. De vrouwen bedienen zich daarentegen ook van de betel tot uitvoering harer wraakzucht, want zij weten dezelve te vergiftigen, met bij de catagambra eenige kruiden of iets anders te voegen, alleen haar, of de haar toegedane oude wijven bekend, en waarmede zij dan dengenen, die zich
aan hare gevaarlijke liefde heeft overgegeven, binnen weinig dagen dooden, of in eenen kwijnenden staat brengen, voor het gering aantal jaren, dat zij hem nog toegedacht hebben, of wel voor zijn geheel leven, naar mate der meer of mindere kracht van het vergif.   Wat aangaat den minnedrank, dien men zegt, dat de vrouwen in de beide Indiën weten te bereiden, zoo komt mij dit niet geloofbaarder voor dan meer andere soortgelijke vertelsels; evenwel is het eene bewezene zaak, dat zij den minnaar, die naar Europa wederkeert, of die haar, op eene andere wijze, tegen haren wil, verlaat, door eene vergiftigde betel dwingen, om, zoo zij niet willen sterven, of kwijnend leven, zelfs uit de verste gewesten, tot haar terug te keeren, om zich te laten genezen: want daar zij alleen de soort en hoeveelheid van het toegediende gif kennen, is geene andere Indische vrouw in staat den lijder te helpen en het dienstige tegengif te geven. Deze bijzonderheden zijn onloochenbaar, en ik heb verscheidene dier ongelukkigen, zoowel in Europa als in Indië, persoonlijk gekend. Behalve dat het in de stad zeer ongezond is, brengen daarenboven het slechte water, de vruchten, maar vooral de uitspattingen met ligte vrouwlieden, waarvan het in de Kampon-Java of Javaansche Kasies krielt, menigen Europeaan om het leven, en zij, die het geluk hebben van de landziekten of de gevolgen hunner losbandigheid te herstellen, leiden nog meestal een kwijnend leven. Men ziet het meerendeel der Europeanen, bleek als geesten, met dikke opgezwollene buiken en dunne beenen, daarhenen sluipen, met den trek van mismoedigheid en verdriet op het gelaat, niettegenstaande hunne dikwerf onnoembare schatten.   Het opzwellen van den buik ontstaat uit eene ziekte, den koek genaamd, zijnde, zoo ik vermeen, eene verstopping in de lever, of van eenig ander ingewand. Door een en ander is de sterfte te Batavia boven alle verbeelding groot, en het is daar niets bijzonders, een goed vriend of bekende te hebben, bij wien men nog een paar dagen te voren in gezelschap geweest zijnde, na dien korten tijd, zijne deur gesloten, en hem, zijne vrouw en kinderen allen overleden of reeds begraven vindt. Het is om
ten minste de ongezonde uitwasemingen der stinkende grachten, en dus eene van de voornaamste oorzaken der ziekten, te vermijden, dat de vermogende lieden hun verblijf in tuinen buiten de stad houden, en het drinkwater van den Blaauwenberg laten komen, dewijl het dáár buitengemeen goed is. Deze tuinen zijn over het geheel zeer fraai aangelegd, bijzonder die aan den weg van Jacatra gelegen zijn.   De landtaal is het Javaansch, doch alle inwoners maken gebruik van het Maleysch, dat onderscheiden wordt in Mallayo talem en Mallayo passer, of Hoog- en Neder-Maleysch, welke laatste de taal is, waarvan zich een ieder in den omgang bedient.   Het Mallayo talem, of de geleerde taal, is alleen in gebruik bij de Priesters en Geleerden, zoodat alle boeken, die over verhevene of wetenschappelijke onderwerpen handelen, als Godsdienst, Geneeskunde, enz., in deze taal geschreven zijn. Ten einde den lezer een denkbeeld van die talen te geven, laat ik hier het Gebed des Heeren, in het Mallayo talem over-gezet, alsmede eenige woorden, in het Mallayo passer, volgen.   Het Onze Vader in het Mallayo talem. Eenige woorden in het Mallayo passer.   Tot dus verre reiken de bemerkingen, die ik tijdens mijn verblijf te Batavia maakte. Hetgene nu nog ten aanzien der Regering en Beambten van de groote Oost volgt, is de vrucht van eene langdurige ondervinding in latere ja-ren en van den gestadigen omgang met de Indische zaken. Ik zal echter alleen ter loops eenige dier bijzonderheden aanstippen, welke, hoezeer aan menig eenen genoegzaam bekend, mijns wetens, nergens beschreven geworden en steeds in een heilig duister zijn begraven gehoudenIk heb met voordacht datgene, wat ik over de ellendige vestingwerken en staat van verdediging onzer Oostindische bezittingen zoude kunnen zeggen, teruggehouden, om het veroveringszuchtig Engelsch geslacht geene aanleiding tot nieuwe ondernemingen te geven, of veeleer, om mij het geringste zelfverwijt te besparen van daartoe te hebben bijgedragen; want het is hun mogelijk zoo goed of beter bekend dan mij.

Aanm. van den Schrijver.. De Gouverneur-Generaal te Batavia is de eerste persoon in den dienst der Hollandsche Oostindische Kompagnie. Hij geniet vele eerbewijzingen, en men noemt hem Excellentie. Vóór zijne deur houden twee hellebaardiers de wacht, die tevens de personen ter audientie aandienen. Wanneer hij uitgaat, geschiedt dit met den volgenden trein:   Twee trompetters te paard, in gegalonneerde kleederen, van tijd tot tijd blazende.   Een Europeesch looper. Vier Indiaansche loopers, met groote stokken.   De koets van den Gouverneur-Generaal.   Een Wachtmeester, aan het hoofd van eenige ruiters, met uitgetogene sabels, besluit den trein.   De Leden van den Raad uitgezonderd, is elk verpligt, hetzij man of vrouw, die door de koets van den Gouverneur-Generaal te gemoet gereden wordt, uit de zijne te treden, en, onder het maken van eene onderdanige buiging, en, voor eenen man, met ongedekten hoofde, te wachten, totdat de stoet voorbij gereden is; deze pligtplegingen zijn inzonderheid lastig voor de vrouwen, die zich daardoor, op den openbaren weg, eenigen tijd aan de brandende stralen der zon en de stofwolken van het gevolg moeten blootstellen.   De Direkteur-Generaal is de tweede persoon, en heeft het geheele bestuur van den handel onder zich.   Na hem volgen de Leden van den Hoogen Raad van Neêrlands Indiën, die Edele Heer-ren genoemd worden, ofschoon zij dikwerf niet meer dan Schoen- of Kleermakers in Europa geweest zijn, en meestal tot dezen rang gekomen zijn door de laagste kuiperijen en het geld, dat zij, in hunne vroegere ondergeschikte posten, van de arme Indianen hebben afgeperst. Ook zij genieten militaire eer aan alle posten, en hebben het voorregt van vier sierlijk opgetuigde paarden vóór eene rijk vergulde koets, met in spiegelglas gevatte portieren, te mogen spannen; twee Indiaansche loopers snellen vooruit. Alle rijtuigen, welke een van die der Raden ontmoeten, zijn verpligt stil te houden, en die er in zitten, eene diepe buiging te maken, zonder evenwel genoodzaakt te zijn er uit te stappen, zoo als voor den Gouverneur-Generaal. Een zoodanig Lid van den Indischen Raad geniet meer eer en heeft luisterrijker stoet, dan menig klein Prins in Europa, ook wordt niets ontzien, om tot dien post te geraken.   Men wendt voor, dat deze praal volstrekt noodzakelijk in gindsche gewesten is, ten einde den dommen Indianen ontzag in te boezemen en hen een groot denkbeeld van de Hollandsche Kom-pagnie te doen vormen: dit moge doorgaan op de Afrikaansche kust, bij de Negers, Hottentotten en Kaffers; doch waar is iemand, die niet weet, wat Aziatische pracht is, en dus niet beseft, dat al onze praal steeds maar eene flaauwe naëping van die hunner inlandsche Vorsten blijft; ook geven zij er weinig acht op, en denken er mogelijk niet eens aan, dat al deze belagchelijke vertooningen der Kompagnies-dienaren de magt en rijkdom van de Hollandsche natie moeten kenmerken; de vreemdelingen spotten er insgelijks mede, en het is alleen aan het voldoen van den buitensporigen hoogmoed der gindsche Beambten, dat men dit ongegrond voorwendsel en de instandhouding dier gebruiken te danken heeft.   Op de Indische Raden volgen de Gouverneurs, Secretarissen, Leden van de Justitie, Kommandeurs, Sabandaars, Kommissarissen, Predikanten, Equipagiemeesters en militaire en burgerlijke Officieren. Al deze opgenoemde Heeren hebben het regt, hunne koetsen met verguldsel op te sieren, maar zonder glazen portieren of loopers voor dezelve; de paarden mogen echter met kleeden bedekt zijn. Zij ge-nieten tevens militaire eerbewijzingen, doch zonder slaande trom. Onder hunne voorregten behoort mede dat van fluweel te mogen dragen.   Nu volgen de Opper-Kooplieden, Schepenen en Onder-Equipagiemeesters. Dezen is het geoorloofd, gelakte en met deviezen beschilderde koetsen te hebben, echter zonder verguldsel; zij mogen ook in fluweel gekleed gaan, en de schildwachten aan de posten presenteren voor hen het geweer.   De volgende in rang zijn de Kooplieden, Onder-Kooplieden en dergelijke. Derzelver rijtuigen mogen niet anders dan zeer eenvoudig, effen gekleurd en zonder portier zijn, in den smaak eener chais of fiacre; ook is het hun niet vergund zich in fluweel te kleeden.   De Sabandaar is de algemeene ontvanger en leverancier. Alle vreemdelingen zijn verpligt, zich voor de benoodigdheden, die zij willen koopen, bij hem te vervoegen; niemand anders durft hun het geringste leveren: - eene verfoeijelijke dwingelandij! - De Kommissarissen over de Indianen zijn gemeenlijk nabestaanden van den Gouverneur-Generaal. Zij dwingen den inboorlingen hunne koffij, vogelnestjes en andere voortbrengselen, door het schreeuwendst onregt, tot eenen niet noemenswaardigen prijs, dien zij zelve bepalen, af. De Kommissaris betaalt met 20,000 rijksdaalders de waren, waarvoor de Kompagnie met 250,000 rijksdaalders belast wordt.   De Predikanten, die een voorbeeld van nederigheid, althans ingetogen, dienden te zijn, moet men dáár zien, om zich een denkbeeld van hunnen verregaanden hoogmoed en domme trotschheid te kunnen maken. Slechte prekers, - onder welke men vindt, die nooit den kansel in Europa beklommen hebben, en meest van Schoolmeesters en Ziekentroosters, aan boord der Kompagnies-schepen, door voorspraak of familie, te Batavia Predikanten geworden zijn. Zij hebben den rang van Kommandeur, en als zoodanig het regt, eene koets met verguldsel, en de paarden met tapijten bekleed, te mogen hebben. Uitgezonderd de rijtuigen der Indische Raden, gelijkt niets de pracht en weelde, die zij daarin ten toon sprei-den, en het is eene inderdaad belagchelijke vertooning, in eene rijk vergulde koers, eene personaadje - mee zwart fluweel bekleed en met eene bef omhangen, in eene stijve houding, opgezwollen van geestelijken hoogmoed en ongewone eer - te zien zitten en de straten der stad doorjagen. Men vindt hen in alle gezelschappen, met pijp en glas, niet zelden kaarten, in de hand; zij geven zich ook hoegenaamd geen' tijd tot het bestuderen hunner redevoeringen, en leveren slechts een uittreksel uit de eene of andere oude postil; van hunne geheele preek behoort hun meestentijd niets eigendommelijks, dan de stem en hunne zotte gebaren. Vele hunner drijven handel en kuipen, om naar Sumatra's westkust gezonden te worden, onder voorwendsel van de nieuwe bekeerlingen en slavenkinderen te doopen, doch inderdaad, om eenen verbodenen handel, zelfs van slaven, te drijven; teruggekomen, maken zij eene ijdele vertooning en valsche opgaven van de Heidenen, die zij zeggen tot het Christendom bekeerd te hebben; - de weinige, die zij doopen, hebben va Christenen niets dan den naam, worden het
door de eene of andere drijfveer van eigenbelang, en zijn doorgaans erbarmelijk onderwezen.   De militairen te Batavia, en in het algemeen in al de Hollandsche Oostindische bezittingen, kwijnen hun leven in eenen droevigen staat door. Een Officier is te Batavia in geen het minste aanzien; nergens worden zij genoodigd, en moeten zich over het geheel kommerlijk behelpen. Daarentegen vindt men onder deze Officieren ook menig eenen, die in het Vaderland een eerlijk ambachtsman, of niet veel meer was, en, voor soldaat of Korporaal, met een berooid hoofd van daar vertrokken is, doch hier, bij toeval, zijne bloedverwanten tot magtige posten gestegen vindt, nu zonder verdere moeite voortgeholpen wordt en zich voor het overige, door de laagste gedienstigheden, den weg tot eenige gezelschappen baant: dezulke genieten ook nog de meeste onderscheiding; doch een man van eer en braaf Officier, zoo als er zich, helaas! ook vele tot loon hunner diensten onder bevinden, kan zich daaraan niet onderwerpen en blijft van elk verlaten. De gemeene soldaat is dáár wel het rampzaligste schepsel van allen, voornamelijk diegene onder hen, welke naar de Etablissementen op de Moluksche eilanden, enz. gezonden worden. Men betaalt hun den Hollandschen gulden met dertien stuivers; dit is een algemeen aangenomen gebruik door geheel Neêrlands Indië, in alle betalingen van wege het Gouvernement, uitgenomen op de kust van Koromandel, waar men den gulden tegen vijftien stuivers berekent. Een soldaat, die derhalve f 9: - per maand gagie heet te hebben, maakt eigenlijk slechts f 5:17 te goed, waarvan hij alles, wat tot zijn onderhoud, kleeding, enz. behoort, moet bestrijden; bovendien noodzaakt men hen, reeds in voorraad gemaakte uniformen en andere kleedingstukken van den Kommandant aan te nemen, die hun dezelve tot het dubbele van den prijs aanrekent, en daarvan een middel van bestaan maakt. Hun voedsel bestaat in ongezuiverde rijst, waarvan de helft nehlie (rijst in den bolster) is, en nog geeft men hun daarvan niet meer dan een parra per maand. De arak, dien zij gebruiken, moeten zij insgelijks van den Kommandant koopen; men behoeft niet te vragen tot welken prijs, wanneer dezelve, van veel
betere soort, een derde minder in de geringste kroegjes te koop is: dit artikel van drank verslindt alleen drie vierde van hunne armzalige gagie, zonder dat zij daarom zuipers behoeven te zijn. Men geeft hun noch kousen, noch schoenen, waarom zij verpligt zijn barrevoets te gaan. Zij worden voorts ten uiterste streng, of liever onmenschelijk behandeld en onophoudelijk geslagen; die van Batavia zijn er, over het geheel, nog wel het beste aan. Men kan zich uit een en ander een denkbeeld vormen van de weinige gehechtheid of liefde voor den dienst, en van den geringen tegenstand, dien deze armzalige schepselen, bij eenen vijandelijken aanval, kunnen bieden: - meestal zoontjes van weelde en los gedrag, of wel ongelukkige vreemdelingen, die door verfoeijelijke zielverkoopers van hun Vaderland en betrekkingen afgescheurd zijn geworden, voeden zij slechts éénen wensch, en wel dien, van door den dood uit hunne slavernij verlost te worden.   Het Gouvernement van Samarang is de residentie van den Gouverneur van Java, die bijna even zulk eene staatsie en gevolg om zich heeft, als de Gouverneur-Generaal te Bata-via; - zijne inkomsten zijn onmetelijk. Dat hij zoo wreed en drukkend heerschen mag als hem behaagt, mits hij zich maar met den Gouverneur-Generaal versta, is in den regel. Er zijn verscheidene Residenten op Java, die onder het bestuur van den Gouverneur van Samarang behooren, en alle veel geld winnen, als zij zich slechts, op hunne beurt, met hem, als hun Opperhoofd, weten te verstaan. - En welke zijn de bronnen van dit afschuwelijk stelsel van rooverij en verrijking? - Welke anders dan de inboorlingen en de Kompagnie! - Welk een wijd veld van schraap- en roofzucht leveren de voortbrengselen en bezittingen van de eerste, en de beheering van de onregtmatige inkomsten der laatste, niet op? - Een geheel boekdeel zoude ik kunnen vullen met al de kwade praktijken en onregtvaardigheden, bij de hooge en lage Beambten der Kompagnie, aldaar gebruikelijk, aan het licht te brengen. Onnoodige moeite! - Het ware den mooriaan gewasschen.   De Kompagnie trekt van Java jaarlijks 5 of 6000 last rijst, en zoo veel zout als zij begeert; ook koffij, suiker, peper, indigo, kar-damom, tabak, katoen, vogelnestjes, pinang, betelbladeren, houtwaren, enz.: zoodat dit eiland met regt als de kostbaarste parel aan de kroon van onze Aziatische bezittingen kan aangemerkt worden.   Daarenboven is er eene afzonderlijke residentie op Java, die van Cheribon. - Dit is het lekkerbeetje, waarnaar allen hongeren - en geen wonder! - De Resident kan jaarlijks op f 300,000: - inkomen rekenen, zoowel met het afpersen der Indianen, als door sluikhandel en ontrouw omtrent de penningen der Kompagnie. Men behoeft naar geen bewijs te vragen, - vanwaar kon men anders, op eene regtmatige wijze, zoo veel geld in één jaar opeenstapelen? - En dat deze post jaarlijks die verbazende som oplevert, is geen geheim voor elk, die slechts eenigermate met de zaken der Kompagnie in dit gedeelte der wereld bekend is geweest. Ook wordt deze residentie niet dan aan zeer naauw vermaagschapte bloedvrienden van den Gouverneur-Generaal begeven, meestal jonge losbollen, die onmenschelijk met de arme inboorlingen omspringen. Amboina, waar een Gouverneur en Raad resideert, is de plaats, van waar de Kompagnie de kruidnagelen trekt. Deze Gouverneur heeft zoodanige willekeurige magt, dat, wanneer hem iemand, zelfs een Lid van den Raad, tegenspreekt, of in eenig ander opzigt hinderlijk is, hij den zoodanigen dadelijk naar Batavia opzendt, waar zijn proces reeds, bij zijne aankomst, tot zijn nadeel uitgewezen is. Heeft echter een mindere in rang zich het misnoegen van den Gouverneur berokkend, dan zijn er dadelijk een dozijn Korporaals, op den eersten wenk, gereed, om den schuldigen een aantal stokslagen op den rug toe te deelen.   De arme Indiaan wordt tot op het been uitgezogen; voornamelijk drukt men hem bij den hongy, of het bezoek, dat de Gouverneur jaarlijks doet door het geheele eiland en de omliggende eilanden, die onder zijn bewind hehooren. Dan is het, dat hij op alle dorpen, gehuchten, enz. Indiaansche Orangcaya's of inlandsche Opperhoofden aanstelt, tot ontvangers voor één jaar van de bepaalde leveringen, welke de inwoners in voortbrengselen moeten opbrengen. Indien zulk een Indiaansch
Opperhoofd, die om dezen hatelijken post noch aanzoek gedaan heeft, noch denzelven begeert, en daarvoor eene zware som betalen moet, aan het verlangen van den Gouverneur megt weigeren te voldoen, dan is zijn lot verschrikkelijk: - een zeker Gouverneur van Amboina heeft een' dezer ongelukkigen, om die reden, voor den mond van een stuk geschut laten binden, en hetzelve daarna doen afvuren. - Het is waar, dat niemand den Orangcaya's verhindert hunne schade op derzelver zwarte onderhoorigen te verhalen, doch zij zijn nog te zeer domme Heidenen, om hunne landgenooten en onderdanen te willen verdrukken en uitmergelen.   Er zijn buitendien verscheidene andere posten op de Amboinesche eilanden, waar Europesche Residenten gezag voeren, doch alle onderworpen aan het Gouvernement van Amboina. Deze betalen eene zekere jaarlijksche schatting aan dien Gouverneur, om de onder hen behoorende Indianen, zoo veel hun goeddunkt, ongestraft te mogen uitzuigen; laten zij het aan die stilzwijgende voorwaarde ontbreken, dan bestaan er spoedig redenen, om hun hunne
posten te ontnemen. Het valt niet moeijelijk te beseffen, hoe zeer de Indianen hunne tirannen vervloeken en slechts naar eene gunstige gelegenheid uitzien, om hun drukkend juk af te schudden, of zich elke andere Europesche natie (voornamelijk den Engelschen, die zich dáár, waar zij geene meesters zijn, op het beminnelijkst trachten voor te doen) in de armen te werpen, zoodra slechts de minde vijandelijke aanval tegen de Hollanders hun hoop op eenen goeden uitslag kan gevenHoezeer deze gedachten bij den aanval en overmeestering van Batavia, enz. door de Engelschen; en bij de kort geledene onlusten in die landen zijn bewaarheid geworden, is genoegzaam bekend.

Aanm. van den Uitgever.. Of zij bij verandering van meesters wel beter en, zoo mogelijk, nog slimmer zullen varen, is eene vraag, die niet zwaar valt te beslissen.   De Gouverneur van Amboina voert den titel van Edele Heer, en zijne vrouw, bij uitsluiting, dien van Mevrouw. Hij heeft een wachthuis en twee schildwachten voor zijne deur. Wanneer hij uitrijdt, gaan twee trompetters
vooraf, en een gedeelte van zijne lijfwacht volgt hem; een ieder, die den grooten man tegenkomt, is verpligt stil te houden en eene ootmoedige buiging te maken.   Drie schepen vertrekken jaarlijks van Batavia naar dit eiland, om kruidnagelen te laden; dezelve zijn slecht bemand, en missen alles, wat tot verdediging noodzakelijk is. Zij vertrekken in December en keeren in Junij naar Batavia terug. Er wordt aan de Kompagnie jaarlijks f 120,000: - voor de uitgaven van dit en de onderhoorige eilanden te laste gebragt.   Het eiland Banda ligt ongeveer 26 à 28 mijlen van Amboina af, en geeft de notenmuskaat en foelie. Er resideert ook een Gouverneur, met hetzelfde gezag, dezelfde voorregten, en niet minder schraapzucht voorzien dan op Amboina. Eenige dezer Bandasche eilanden zijn zeer ongezond, voornamelijk dat, waarop het Hoofdkantoor gelegen is; men beschouwt deze plaats dan ook als een oord van ballingschap, en zendt er zoodanige boosdoeners henen, die geene kapitale misdaad bedreven hebben; zij zijn er evenwel als aan eenen gewissen dood gewijd. De
vestingwerken, indien men eenige in puin gevallene schansen, met een paar oude stukken geschut, zoodanig noemen wil, zijn dan ook meestentijd onvoorzien van militie; van de 75 menschen rekent men jaarlijks de sterste op 60. De inboorlingen alleen, en zij, die aan de eerste landziekte ontsnapt zijn, kunnen er blijven leven. Een volkaan, die nabij het Etablissement gelegen is, brengt niet weinig tot de ongezondheid der plaats toe.   De leveranciers der muskaatnoten en foelie zijn Bandanezen of Mestieschen van het land, die hunne velden en plantaadjen door slaven laten bearbeiden. Men handelt voorts met den prijs der muskaatnoten, even als te Amboina met die der kruidnagelen; de planters moeten dezelve tegen eenen bepaalden en niet noemenswaardigen tax leveren; ook gaan er jaarlijks eene menigte van hen te gronde en worden arm, voornamelijk wanneer zij het ongeluk hebben hunne slaven, door de groote ongezondheid des lands, te verliezen.   Het is te verwonderen, zal menig lezer mogelijk zeggen, dat de Kompagnie deze lie-den niet beter doet behandelen, vooral als men overweegt, dat zij alleen het zijn, die den wankelenden staat van haren handel nog eenigzins ophouden; doch diegene, welke bekend zijn met den weg, dien alle voorslagen tot verbetering in het huishoudelijke harer gindsche inrigtingen nemen, verwondert dit, en zelfs nog veel ergers, in geenen deele. Er gaan jaarlijks twee schepen van Batavia naar de Bandasche eilanden, met rijst en andere behoeften voor het garnizoen geladen, welker retourladingen in notenmuskaat en foelie bestaan.   Het Gouvernement van Macassar, op het eiland Celebes, wordt door de Hollanders beschouwd als de sleutel van al deze landen en hunner bezittingen om de Oost. Het bestuur is in handen van eenen Gouverneur, die dezelfde voorregten heeft als de andere. Digt bij den oever ligt de fortres, die geene de minste buitenwerken heeft. Het garnizoen bestaat uit 200 man, die de baldadigste en misnoegdste troepen van geheel Indië zijn, en geen oogenblik aarzelen zouden, op de eerste verschijning van eenen vijand, zich zelve en de plaats over te geven. De inboorling van Macassar is dapper en krijgszuchtig, en een doodelijk vijand van de Hollanders, die, zoo veel in hun vermogen is, steeds de Bouginezen te zijnen koste verheffen en denzelven in alles den voorrang geven; deze haat is niet verminderd sedert men hen een tiende deel van hun gewas, ten voordeele der Kompagnie, afdwingt, buiten hetgene de Gouverneur hen voor zich zelven en zijne dienaren afperst; voornamelijk, echter, wordt hun wrok aangevuurd door het onttroonen hunner wettige Prinsen, om de minste redenen, en het vervullen van den ledigen troon met Bouginesche Opperhoofden. Men zendt zulk eenen onttroonden Prins naar Batavia, waar de Hooge Raad, op de enkele beschuldiging of het berigt van den Gouverneur, denzelven veroordeelt, om aan de Kaap op het Robbeneiland, of elders, in ballingschap zijn leven te verkwijnen. Intusschen vindt de Gouverneur van Macassar zijne rekening bij de aanbeveling, welke hij den eenen of anderen tot den openstaanden troon verleent, waarvoor hij zich rijkelijk de handen doet vullen en tevens nog bijzondere voorregten bedingt. De Prinsen van het overgelegene land, als: Dompo, Bima en
Sambouwe, van waar het sapanhout komt, staan insgelijks onder de volstrekte beheersching van dezen Gouverneur; en niet zelden zijn er langdurige en bloedige binnenlandsche oorlogen ontstaan, wanneer die Gouverneurs, bij den dood van eenen dezer Vorsten, het voor hun belang dienstig vonden, eenen anderen, dan den eenigen en wettigen erfgenaam, op den ledigstaanden troon te doen plaatsen.   De Kompagnie ontvangt van dit Etablissement niets dan rijst en eenige regten, hetwelk echter te zamen, op geene f 70,000: - na, hare jaarlijksche uitgaven voor hetzelve kan bestrijden, - doch de Gouverneur wint er grof. Men behoudt en bezet dezen lastpost eensdeels, om den sluikhandel te beletten en een wakend oog te houden op hetgene in deze zeeën omgaat, en ten anderen, om de specerijboomen, die in het Koningrijk Bouthon groeijen, steeds te kunnen uitroeijen, voor welk verlof de Kompagnie eene zware somme gelds aan den Koning van dit Rijk betaalt. Deze uitgave is mede eene van de zoodanige, die men gevoegelijk konde besparen; want de wijze, waarop de uitroeijing der boomen ge-schiedt, kan op verre na niet aan het doel beantwoorden, en moet zelfs, ten aanzien der personen, die daartoe gebruikt worden, eenen onpartijdigen aanschouwer belagchelijk voorkomen. - Een Serjant en twee soldaten zijn de extirpateurs! - Men kan nagaan, hoe veel schade zij aan die gewassen toebrengen kunnen, wanneer men weet, dat het de inboorling is, die hun dezelve in de bosschen moet aanwijzen, en die natuurlijk wel zorg draagt, hen niet ter plaatse te brengen, waar zij het menigvuldigst groeijen; hetgene hun buitendien, onder de hand, door hunnen Vorst verboden is, die zich wel van zijne specerijen aan de Engelschen en andere natiën, welke niet zonder reden, en nooit te vergeefs, in de straat Bouthon kruisen, weet te ontdoen: intusschen meent men in Holland volkomen zeker te zijn van de uitroeijing der specerijen in al die eilanden, waar de Kompagnie geene volstrekte meesteres is, of geene posten en vastigheden heeft; doch, zoo als men uit het aangehaalde kan beoordeelen, is het er verre af. Jaarlijks vertrekt, in de maand Januarij, een schip van Batavia, om hier specerijen te laden; buitendien behooren ook drie of vier sloepen bij het
eiland, die als kustwachters zullen dienen, om de sluikerij te beletten, maar zich veeleer als zeeroovers op de handeldrijvende Indianen en Chinezen gedragen. De Gouverneur heeft zijne eigene sloepen, van alles rijkelijk en dubbel voorzien, ten koste der Kompagnies-vaartuigen, die alle slecht bemand en naar evenredigheid getuigd zijn; hij bedient er zich van in zijnen bijzonderen handel op Balie, Banda, Bima, Batavia en Java, die oogluikende toegestaan wordt.   Ternate is mede een Gouvernement. Het garnizoen is meestal 150 man sterk. Men vindt er een weinig goud. De handel heeft er niet veel te beduiden, en het is een lastpost voor de Kompagnie van ongeveer f 60 à f 70,000: -, die jaarlijks aan de Prinsen van Tidor en Ternate betaald worden voor de vergunning, om de notenmuskaat- en kruidnagelstammen op hunne eilanden uit te roeijen.   De voordeelen van den Gouverneur, en de middelen, om zich spoedig te verrijken, zijn er niet groot of menigvuldig; evenwel, hij
doet wat hij kan, en maakt, specerijen uitgezonderd, een monopolie van allen handel, zoo als in lijnwaden, levensmiddelen, rijst, sterken drank, enz., met uitsluiting en tot groot nadeel der arme inboorlingen, waardoor deze, zoowel als de mindere Kompagnies-dienaren, in de akeligste armoede gedompeld zijn, zuchtende onder de tirannij van een Opperhoofd, dat, geene kans ziende zich spoedig genoeg te kunnen verrijken, tot in de kleinste bijzonderheden misbruik van zijne magt maakt, ten einde zich, zoo veel doenlijk, schadeloos te stellen.   Op Timor houdt de Kompagnie eenen Bevelhebber en eene kleine bezetting, om te beletten, dat er zich eene Mogendheid meester van make. De uitgaven zijn er, voor het overige, grooter dan de winsten.   Malacca is mede een Gouvernement, waarvan de uitgaven de inkomsten ongeveer f 20,000: - jaarlijks te boven gaan. De handel der Kompagnie bestaat aldaar slechts in een weinig lijnwaad, opium en dergelijke zaken; de voortbrengselen zijn tin, elefantstanden en eene geringe hoeveelheid goud. Het door de Portugezen ge-bouwde fort is in eenen vrij goeden staat; deszelfs garnizoen bedraagt 280 à 300 man. - Ook hier weet de Gouverneur, zoo als elders, middel te vinden, zich spoedig te verrijken: intusschen heeft men den Gouverneur schippers zonder rijkdommen van daar zien terugkeeren; dan zijne wijze van denken en handelen was ook geheel verschillend van die der anderen, en een zeldzaam verschijnsel in deze landen.   Padang, op Sumatra's westkust, raakt geheel in verval; aanvankelijk gaf dit Kommandement vrij veel voordeel; men dreef er ruilhandel in lijnwaad, opium en zout, waarvoor men goud, peper, bensoin en kamfer terugbragt. De Kompagnie heeft er een klein fort met 100 à 120 man bezet, maar de vestingwerken zijn er in eenen slechten staat.   Het verval des handels aldaar is voornamelijk toe te schrijven aan de knevelarijen en het bedrog, waaraan men zich, bij het drijven van denzelven, begon over te geven, en waardoor de inboorlingen de goederen van de Kompagnie niet meer begeerden, maar de voorkeur gaven
aan die der Engelschen, welke, in den beginne door de Kompagnies-dienaren zelve daartoe uitgelokt, jaarlijks twee of drie schepen met goederen derwaarts zonden en aan den Kommandeur verkochten, waarvoor zij in landsprodukten door hem betaald werden, totdat eindelijk de Engelschen gelegenheid vonden, onmiddelbaar met de Indianen te handelen, zonder verdere tusschenkomst der Hollanders. De tegenwoordige Kommandeurs, zich dus niet meer met dezen ongeoorloofden handel kunnende verrijken, zoeken zich, door andere middelen, daarvoor schadeloos te stellen, in zoo verre zelfs, dat zij zich van valsche schalen en gewigt bij den goudhandel met de inboorlingen bedienen.   Palembang, in de Straat van Banca, is eene residende, van waar de Kompagnie, voor baar geld, tin, peper en goud trekt. Er is gewis geen rijker Prins, dan die van Palembang, vermits hij, weinig of geene uitgaven hebbende, voor zijn tin en peper gestadig geld opeenstapelt en daarbij goudrijke rivieren in zijn eigen land bezit. - De Engelschen drijven er insgelijks eenen sluikhandel met den Resident, en ofschoon dit te Batavia wel bekend
is, wordt er niet van gesproken, zoo lang de Resident zorg draagt, met den Gouverneur-Generaal in goede verstandhouding te blijven.   Op het eiland Borneo heeft de Kompagnie een klein fort, Banjermassing genaamd, waar een Resident, aan het hoofd van 30 of 40 man, het bevel voert. Men zendt er rijst, zout en lijnwaden henen, en ontvangt peper en een weinig diamanten terug. Hoezeer de uitgaven van dezen post niet meer dan f 10,000: - zijn, kunnen evenwel de voordeelen die kosten naauwelijks goedmaken; de Resident daarentegen wint zoo veel te meer.   Dusdanig is, in het kort, de staat van zaken der Hollandsche Kompagnie in dit gedeelte der wereld, en het zoude mij niet vreemd voorkomen, indien deze weleer zoo magtige Maatschappij, binnen weinige jaren, zoo al geen totaal bankroet, dan althans eene geheele ontbinding te gemoet gaatIn hoe verre ook deze voorzegging van den Schrijver, die in het jaar 1809 stierf, is bewaarheid geworden, weet een ieder.

Aanm. van den Uitgever.. Wilde men zich echter in Europa ernstig met de verbetering van het huishoudelijke der gindsche inrigtingen bezig houden, zoo zouden er, nu nog, vele aanmerkelijke voordeelen uit onze geringe overgeblevene bezittingen te verkrijgen zijn, die thans verloren gaan en alleen de beurzen van ontrouwe dienaren vullen - voordeelen, welke niet te verachten zijn, en, mijns inziens, den val der Maatschappij misschien geheel en al tegenhouden, in allen gevalle ten minste vertragen kunnen.   Mijn plan dan zoude zijn:   In de eerste plaats, eenen Kommissaris met vijf Directeuren van beproefde trouw en kunde, zonder voorafgaande kennisgeving, naar al de Oostindische koloniën te zenden, ten einde zich, door de hooge Beambten aldaar, rekening te doen geven van hun vermogen, en van de wijze, waarop zij hetzelve verkregen hebben; diegene hunner, waarvan het blijken mogt, dat zij zich ten koste der Maatschappij of der inboorlingen verrijkt hadden, zoude men met de confiscatie van de helft van hun vermogen moe-ten straffen, en hen met de andere helft naar Europa terugzenden.   Ten tweede, alle dienaren, die door het een of ander middel in posten geraakt waren, tot welker waarneming zij niet bekwaam mogten bevonden worden, (en derzelver getal is niet gering) van die posten ontslag te verleenen, en in hunne plaats kundige menschen aan te stellen.   Ten derde, zoude de Gouverneur - Generaal niet langer dan drie jaren zijnen post mogen bekleeden, en na dien tijd niet weder verkiesbaar zijn, maar in tegendeel, aan zijnen opvolger en de Leden van den Hoogen Indischen Raad, verantwoording moeten doen, niet alleen omtrent zijne eigene middelen en de wijze, waarop hij die verkregen had, maar ook ten aanzien van zijn gehouden gedrag in het bestuur.   Ten vierde, even als voorhenen, alle vijf jaren eenen Kommissaris uit Europa over te zenden, die zich van alles rekening en verantwoording
laat doen, alles nagaat en van alles berigt geeft.   Ten vijfde, een veel grooter inkomen aan den Gouverneur - Generaal en de Leden van den Indischen Raad toe te leggen, ten einde zij niet genoodzaakt zijn, zich door ongeoorloofde middelen, en ten koste van de Maatschappij of der ingezetenen, te verrijken, om aan de eenmaal ingevoerde pracht, volgens hunnen staat, te kunnen voldoen.   En ten laatste, van niet alles te laten berusten op eenen eenigen persoon in Europa, die gemeenlijk de Advocaat van de Kompagnie is, te minder, daar zulk een persoon niet alleen dikwijls geheel en al onkundig in de Indische zaken is, maar ook, door de ontzaggelijke uitgestrektheid derzelve, het geheel niet kan overzien en beheeren; behalve nog de waarschijnlijkheid, die er bestaat, dat zoodanig man, van wien alles afhangt, zich laat omkoopen, want alsdan geschiedt van datgene, wat door zijne handen gaat, steeds eene valsche voorstelling, zoowel ten aanzien van zaken als personen. - Het is derhalve niet zonder reden, dat men
zoo veel ontzag voor dien Ambtenaar in Indië betoont, en men heeft meermalen gezien, dat den gelukkigen, die eenen eenvoudigen aanbevelingsbrief van den Advocaat in die gewesten medebragt, aldra posten, gouvernementen en, binnen korten tijd, onmetelijke rijkdommen toegevloeid zijn; ja, eene aanbeveling van den Advocaat werd in Indië steeds van meer kracht bevonden, dan zelfs die van den Prins van oranje.   Door het in werking brengen van de opgenoemde maatregelen, vermeen ik, zoo al niet de kwade gebruiken bij de Kompagniesdienaren geheel uit te roeijen, dat mogelijk eene ondoenlijke taak is, dan toch de vrees voor onderzoek en straf in zoo verre de overhand bij hen te doen nemen, dat zij zich in het misbruiken hunner magt, voor het vervolg, eenigzins meer zouden ontzien. Het is echter waarschijnlijk, dat de Maatschappij de oogen voor haar waar belang niet eerder zal openen, dan wanneer het te laat is; de laatste Engelsche oorlog heeft haar reeds eene geweldige neep gegeven, en zonder de Franschen, die niettemin daarbij hun bijzonder belang be-oogden, bezaten wij geen duimbreed gronds meer in de OostindiënMen gelieve zich, bij het lezen van dit een en ander, te herinneren, dat de Schrijver van een tijdvak voor omtrent twintig jaren spreekt; hoe juist zijne gedachten omtrent verscheidene zaken door het gevolg zijn bewaarheid geworden, blijkt intusschen duidelijk. Ik zal de bemerking, die men mij mogt maken, dat, namelijk, deze raadgevingen, om de zaken der Oostindische Kompagnie te herstellen, thans, zoo als men zegt, mostaard na den maaltijd zijn, daarmede beantwoorden, dat ik dezelve ook zeker zoude teruggelaten hebben, indien niet de gedachte, dat thans, bij de teruggave van Batavia, de eene of andere dier wenken van nut mogt kunnen zijn, mij tot het tegendeel had doen besluiten.

Aanm. van den Uitgever.. Eindelijk was ons schip gereed, en de Kapitein zond mij, met zijne goederen, naar boord. Twee dagen daarna vertrokken wij van Batavia, doch wierpen des nachts, even buiten het gezigt van de reede, weder de ankers.   Ofschoon ons schip reeds zeer diep geladen was, kwamen ons nog dien nacht verscheidene
champans of groote booten op zijde, die hare ladingen arak binnen ons boord losten. Dit artikel was destijds te Bengalen buitengemeen hoog in prijs, en gold er 300 ropijen iederen legger; onze Kapitein en de verdere Officieren waagden het dus, om er een aantal voor hunne rekening van in te nemen, niettegenstaande de minste straf, die hen wachtte, bijaldien de Sabandaar van die sluikpartij de lucht gekregen had, het verlies hunner posten en eene zware geldboete zoude geweest zijn.   Wij vertrokken ten laatste en kwamen behouden de straat Sunda door, maar zoodanig overladen, dat de minste rukwind ons onvermijdelijk zoude hebben doen vergaan; ook bragten wij de geheele reize in eenen onophoudelijken angst door, en waren telkens genoodzaakt, zoodra de wind maar eenigzins begon aan te wakkeren, alle zeilen te reven en de schroomvalligste voorzorgen te gebruiken.   Wat mij betrof, mijn toestand werd meer en meer bedenkelijk; bij mijne komst aan boord was ik verre van geheel hersteld te zijn, en vóór wij nog in de opene zee waren, had ik
op nieuws de koorts; de persloop, waarvan ik bij mijn vertrek van Batavia nog niet volkomen hersteld was, nam nu ook weder tot zulk eenen graad de overhand, en verzwakte mij weldra zoodanig, dat ik eindelijk niet meer in staat was van de eene plaats naar de andere te kruipen; eene gestadige beving in de handen en knien benam mij voorts alle nog overige kracht tot beweging, en was wel het onaangenaamste toeval van mijne ziekte. - Magteloos en onbewegelijk lag ik daar, op het harde deksel van mijne kist, die niet lang genoeg was, om mijne beenen te kunnen uitstrekken; mijne kooi was mij ontstrolen geworden, toen ik dezelve in eene, met hout geladene, sloep naar boord zond, en zelf daarbij niet tegenwoordig had kunnen zijn.   In dezen droevigen toestand, en van elk verlaten, vond mij de tweede Chirurgijn, fehr genaamd, die mijne familie en mij als kind had gekend, doordien hij in onze nabuurschap, te Embden, als leerling, in een' Chirurgijnswinkel gestaan had.   Aan deze kennis, en de daardoor vermeer-derde zorg, die deze brave man voor mij droeg, had ik, naast God, mijn behoud te danken. Daar hij wist, dat mijne afkomst ver boven mijnen tegenwoordigen staat was, en hij mij nu, van alle hulp of gemak verstoken, tot den ellendigsten toestand vervallen zag, werd zijn medelijden in den hoogsten graad opgewekt, en hij bezocht mij verscheidene reizen daags. Door zijne zorg bekwam ik nu geneesmiddelen, thee, goede hoendersoep, en kortom alles, wat hij oordeelde tot mijne herstelling en de verzachting van mijn lijden dienstig te kunnen zijn.   Eindelijk gelukte het hem mij van de koorts te bevrijden, en ook de loop verminderde aanmerkelijk, doch de beving door de leden bleef mij bij. Eene nieuwe kwaal begon zich thans bij mij te vertoonen, en veroorzaakte mij, toen ik dezelve voor het eerst ontdekte, de kwellendste ongerustheid: van tijd tot tijd bespeurde ik, namelijk, eene verwarring en ontsteltenis in het denkvermogen, welke mij de droevigste gevolgen voorspelde; dikwerf kwamen de wonderlijkste droombeelden, soms van eenen aangenamen en dan weder van eenen
schrikbarenden aard, in mij op, waarschijnlijk doordien mijn ligchaam nog niet genoeg gezuiverd geworden, en de koortsstoffe naar de hersenen gedreven was.   Het ondragelijk denkbeeld van geheel en al mijn verstand te zullen verliezen, pijnigde onophoudelijk, in heldere oogenblikken, mijne ziel, en vermeerderde de kwellingen, die mijn ligchaam solterden. - ‘Groote God!’ - riep ik vaak in mijne meest slapelooze nachten, onder de bitterste tranen uit, - ‘wat zal mijn droevig lot zijn, wanneer deze verschrikkelijke gedachte eens bewaarheid wordt, en ik hier in vreemde landen, onbekend en arm, en ter prooije aan alle menschelijke ellende, als een krankzinnige omdool! - Onbewust van mijnen toestand, zal ik mijn jeugdig leven, op de rampzaligste wijze, eindigen. - Ach! ik heb dit eenigermate verdiend aan mijne arme moeder, die ik zoo moedwillig heb verlaten. De Voorzienigheid straft mij daarvoor naar verdiensten en verlaat mij thans op mijne beurt.’   Mijne geschokte ziel hield zich aanhoudend
met soortgelijke gedachten bezig, en dikwerf scheen moedeloosheid en vertwijfeling mij geheel te zullen overmeesteren.   Zoodanig was mijn toestand, toen wij, na eene vrij voorspoedige reize, voor de banken van Bengalen aankwamen; hier bragten wij, met heen- en wederkruisen, twee dagen door, alvorens de Loods aan boord kwam - het was een Hollander. Elke Europesche natie heeft, op deze rivier, de hare, die, op hunne beurt, alle schepen, onverschillig van welke vlag ook, binnenloodsen.   Er zijn weinig gevaarlijker en moeijelijker invaarten, dan die van de rivier van Bengalen, (eigenlijk de Hougly) en zelden verloopt een jaar, dat niet gekenmerkt is geworden door het verlies van cenige schepen, die op de zandbanken en ondiepten, welke zich hier in menigte bevinden, stooten en vergaan. Het gevaarlijkste bij dit alles is de gestadige verandering, waaraan die ondiepten, door den snellen stroom en inloopende tijen, onderhevig zijn, zoodat de Loodsen jaarlijks, na de kwade mousson, dit vaarwater moeten peilen en de bakens verzetten;
het zoude allezins noodzakelijk en voor de scheepvaart van het uiterste belang zijn, dat zij bovendien verpligt werden, ten minste maandelijks, eene naauwkeurige peiling en aanteekening van de opgekomene veranderingen der ondiepten te doen, want de verplaatsingen van dezelve zijn aldaar, in zulk een kort tijdsverloop, verbazend.   Wij wachtten den vloed af, ten einde de drie voorste banken, welke zich nog op eenen grooten afstand van den mond der rivier bevinden, over te zeilen. Dit gelukte ons met de twee eerste volkomen, en de Loods verzekerde, dat, binnen weinig minuten, ook de derde, die hij als de minstgevaarlijke aanzag, niet meer te vreezen zoude zijn. - Nu was alles in volle vreugde; juichend wenschten de Officieren elkander geluk met de winst, die zij zich vleiden op hunnen arak te zullen hebben, en beloofden reeds, bij voorraad, den matrozen eene goede vergelding voor het gevaar, waaraan hunne hebzucht ons allen, door de overlading van het schip, blootgesteld had. - Uitgestrekt op mijne kist, hoorde ik hunne gesprekken over de schoone Hindostansche meisjes, en over het
vermaak, dat zij gingen genieten in een land, waar de weelde en het zedebederf in den hoogsten graad onbeperkt de overhand hebben, - in het kort, de toomelooze vreugde heerschte alom binnen ons boord, en noch wijn noch punch werd gespaard, toen opeens een geweldige schok van het schip de drinkenden met glazen, flesschen en punchkommen omverre wierp, mij van mijne kist deed vallen, en in één oogenblik het gansche tooneel op de schrikbarendste wijze veranderde.   Neen! geene pen is in staat den plotselijken overgang van de uitgelatenste blijdschap tot de wanhopigste ontsteltenis en verwarring, die nu plaats greep, naar waarheid af te malen; terwijl de herhaalde hevige stooten van het schip geen' twijfel meer aan ons ongeluk overlieten, en, kon het zijn, de wanhoop nog vermeerderden.   Niet dan met veel moeite, wegens mijne overgroote zwakte, maar vooral door het geweldig stampen en slingeren van het schip, gelukte het mij op het dek te komen, waar ik den Kapitein, als eenen razenden, zich de haren uit het hoofd zag rukken, en den Loods, onder de ijsselijkste vervloekingen, met het verlies van het schip
hoorde beschuldigen en met de galg bedreigenDe Hollandsche Loodsen in Bengalen worden zonder genade opgehangen, wanneer zij overtuigd kunnen worden het verlies van een schip, door hunne onkunde, dronkenschap, verwaarloozing, of op eenige andere wijze, door hun toedoen, veroorzaakt te hebben.

Aanm. van den Schrijver..   De Loods, daarentegen, verweet den Kapitein de oorzaak te zijn van ons ongeluk, door het te zwaar ballasten van het schip met zijne en zijner Officieren verbodene koopmanschappen, waardoor het onmogelijk was geworden het Jennegat (zoo heette de bank, waarop wij verzeild waren) over te komen, dreigende hem, op zijne beurt, rapport daarvan te Chintsura te zullen maken. - Ofschoon deze beschuldiging naar waarheid en de te zware lading van het schip inderdaad de voornaamste oorzaak van onze ramp was, zoude de Loods hierin evenwel geen' grond van verschooning hebben kunnen vinden, of daarmede van de galg vrij te pleiten zijn geweest; vermits hunne reglementen wel degelijk inhouden, dat geen Loods een Kompagnies-schip vermag bin-nen te loodsen, dat, naar zijn oordeel, te zwaar beladen is, om de banken zonder gevaar te kunnen overkomen, dan na alvorens een gedeelte van deszelfs lading in zijne sloep of in de ligters, die hij van Volta ontbieden kan, voor zoo verre hij zulks noodig acht, overgescheept te hebben; want het is bekend, dat op het oogenblik, wanneer de Loods binnen boord, van welk schip ook, komt, de Kapitein voor dien tijd zijn kommando nederlegt en niet meer aansprakelijk is voor de toevallen, die er intusschen kunnen plaats vinden. Doch de waarheid der zaak was, dat de bovenste stuwaadje uit den arak van den Kapitein en de Officieren bestond, en zij dus goede redenen hadden, om dezelve niet naar Chintsura te willen opgezonden zien; zij hadden daarom den Loods, door kracht van geld, bewogen, om tegen zijne instructiën te handelen en den overtogt met de volle lading te ondernemen.   Daar wij reeds de twee voornaamste en moeijelijkste ondiepten gelukkig overgekomen waren, konden onze Officieren zich, met reden, wegens den goeden uitslag, vleijen; doch het-zij de Loods te veel gedronken, of niet naauwkeurig genoeg acht geslagen had op de seinen van zijne vooruitzeilende sloep, die, door gestadig op- en nederhalen van den wimpel, de hoeveelheid vademen waters aantoonde, welke zij met het dieplood vond, genoeg, wij zaten vast. Ondanks het kappen der masten en overboord werpen van het geschut, en niettegenstaande men een anker achteruit bragt, om het schip af te winden, woelde hetzelve steeds dieper in het zand, en begon zich eindelijk, onder een verschrikkelijk kraken, van alle kanten te openen, terwijl het water met groote golven naar binnen stroomde.   Nu gaf men alle hoop tot behoud van schip en lading op, en dacht alleen maar aan redding van het leven. De Loods was het reeds in de algemeene verwarring, met zijne jol, ontvlugt, en begaf zich bij de Engelschen te Calcutta, waar ik hem, verscheidene jaren daarna, nog gezien heb; hij bezat evenwel de menschelijkheid ons zijne groote sloep, met één van zijn volk, tot onze hulp toe te zenden.   Deze sloep was, naar oogenschijn, te klein,
om onze geheele equipagie, die uit 150 man bestond, te kunnen bevatten; er was echter geene andere keuze, - doch de Kapitein verbood niet alleen, dat iemand het geringste zijner goederen zoude medenemen, hetgene eene allezins prijsselijke voorzorg was, maar dreef, uit spijt over zijn eigen verlies, de onmenschelijkheid zoo ver, van dit verbod zelfs tot een pak linnengoed uit te strekken, onder het nietige en belagchelijke voorwendsel, dat, daar hij niet in staat was de Kompagnies-goederen te redden, hij het onbillijk oordeelde, dat de equipagie zich met iets anders, dan met een gedeelte der scheepslading, zoude belasten, hetwelk intusschen, wegens de volume der goederen, onmogelijk was. De avond begon te vallen, en men maakte zich nu, met de grootste overhaasting, gereed het schip te verlaten, zonder iets anders, dan de kleederen aan het ligchaam, te behouden. De zieken, waarvan ik er een was, werden het eerst in de sloep overgebragt, en tusschendeks, op een' hoop opgeschoten touwwerk, nedergelegd; de Kapitein en de Officieren waren de laatste, die het schip verlieten, waarna wij ons, op eenigen afstand van hetzelve, voor anker begaven. Wij bevonden ons in het begin van de kwade mousson, en de nachten waren vinnig koud; niettemin wilde elk, die niet ziek ter neder lag, den nacht op het dek doorbrengen, liever dan door den benaauwden dampkring te verstikken, die 37 kranken tusschendeks veroorzaakten, waaronder de meesten den persloop hadden, en, uit zwakte en gebrek aan hulp, genoodzaakt waren hunne uitwerpselen onder zich te laten wegvloeijen. - Onbekwaam zich op te rigten, riepen zij te vergeefs om een weinig drinken en om den bijstand der Ziekenoppassers; geen derzelve waagde zich naar beneden, eensdeels om den stank, en ten anderen, om, bij hunne wederkomst op het dek, hunne plaatsen niet door anderen ingenomen te vinden; ook had er weinig ondergeschiktheid meer onder de equipagie plaats, en een ieder vervulde zijnen post slechts voor zoo veel hem goeddacht.   Tegen middernacht werd nogtans het volk, door een geweldig onweder, met hevige rukwinden en stroomen regens vergezeld, van het dek verdreven. - Nu stortte alles, met de grootste overhaasting, naar beneden, waar het veel
te klein en te zeer met touwwerk, vaten en ons, zieken, vervuld was, om allen te kunnen bevatten; elk beijverde zich, derhalve, de eerste te zijn, en zonder zich het minst aan het gekerm en pijnlijk geschreeuw der kranken te storen, wierpen zij zich op en over dezelve henen: - de luide klagten der eerste en de ruwe vloeken en verwenschingen der andere; - het gewoel en geraas van het op elkander gedrongen volk, dat zich onderling trapte, schopte en over hunne plaatsen twistte; - de kletterende regen op het dek, vermengd met het geloei van den wind, en nu en dan een ratelende donderslag; - dit alles vormde een waarlijk helsch geheel; en ofschoon men een luik had opengelaten, werd de lucht in ons verblijf weldra zoo verstikkend door de uitwasemingen der menigte personen, die zich in deze kleine ruimte bevonden, dat men naauwelijks in staat was adem te halen, en ik verscheidene reizen meende te zullen bezwijmen.   Dezen nacht - een der verschrikkelijkste mijns levens - leed ik bovendien onuitsprekelijke smarten, door het gewigt van een' matroos, die zich op mijne zwakke beenen neder-geworpen had, en die, ondanks mijn kermen, en niettegenstaande ik hem bij de liefde van God bezwoer, zich even op te rigten, opdat ik mijne beenen onder zijn ligchaam mogte wegtrekken, nogtans onverschillig liggen bleef, en mij eindelijk, op mijn aanhoudend bidden, niet dan met de afgrijsselijkste vervloekingen antwoordde, zonder daarom aan mijn smeeken gehoor te geven. Onbekwaam mij in het geringste te bewegen, werd mijn lijden verzwaard door het gestadig droppelen van den regen, die door de uiteengewekene deknaden op mijn aangezigt viel. - o! Hoe onuitsprekelijk lang is mij deze nacht niet gevallen! - Dan eens gilde ik mijne ondragelijke pijn luidkeels uit, dan weder verbeet ik dezelve, en gaf mij aan eene stille vertwijfeling over. - Nooit heb ik met een meer zuchtend verlangen den dag te gemoet gebeden, en nooit wanhoopte ik meer denzelven te zullen beleven.   Eindelijk verscheen dezelve en ook tegelijk het oogenblik mijner verlossing. De regen hield eenigzins op, en de ongevoelige schoft, zich weder op het dek begevende, liet mijne beenen vrij. Ik ben verzekerd, dat ik onder de-ze marteling zoude bezweken zijn, indien dezelve nog slechts eenige uren had voortgeduurd.   Eenen geruimen tijd had ik het gebruik mijner beenen verloren; zij waren geheel verdoofd door het gewigt, dat zij gedragen hadden, en waardoor de doorstraling van het bloed verhinderd was geworden. De pijn, die ik in den rug en al de leden gevoelde, was niet minder; ik had eenen geheelen nacht, onbewegelijk, op eenen hoop touwwerk, zonder bed of deksel, moeten liggen; daarbij was ik, door mijne langdurige ziekten en ongemakken, zoodanig vermagerd, dat niets dan het vel mijne beenderen bedekte.   Ik bespeurde weldra, dat een langer verwijl in dit stinkend hol mij spoedig den weg zoude hebben doen volgen van twee onzer zieke rampgenooten, die in den vorigen akeligen nacht gestorven waren, en nu overboord geworpen werden: ik spande dus al mijne krachten in, om op het dek te geraken. Daar gekomen, zag ik ons schip bijna geheel en al verzonken, en niets dan alleen den achtersteven zich van
tusschen de golven vertoonen. Onze varkens, schapen, honden, apen, enz. hadden op denzelven eene toevlugt voor het indringende water gezocht, en stonden daar digt opeen gedrongen, rillende van koude, en in angstige beweging voor het dreigende gevaar. De arme dieren jammerden mij! - Hunne aangeborene vijandschap vergetende, scheen elk slechts met zich zelf bezig, en trachtte, door zijne verschillende geluiden en geschreeuw, voedsel en hulp van ons te erlangen. Kort daarna werden zij gered; eene sloep, door den Kommandant van Bellasor, die onzen nood vernomen had, tot onzen bijstand afgezonden, kwam nu opdagen, nam de helft van ons gezond volk over, en belastte zich tevens met de hulpelooze dieren van het wrak.   Er bleven nu, buiten ons, zieken, naauwelijks handen genoeg voor de verrigting van het scheepswerk over; niettemin stevenden wij naar Chintsura, een Hollandsch Etablissement, op de rivier Hougly. Zes dagen bragten wij op dezen droevigen togt door, worstelende met alle bedenkelijke ongemakken, ziekten, slecht weder en gebrek aan behoorlijk voedsel, welk laatste niet dan uit halfbedorven pekel-vleesch en zwart beschimmelde scheepsbeschuit bestond. Deze spijzen, die men geene gelegenheid had naar behooren te koken, en dus half gaar door ons moesten ingezwolgen worden, waren zoo strijdig met mijne kwaal en die der meeste onzer zieken, dat onze toestand tot eenen onbeschrijfelijken graad verergerde, en er elken dag twee of drie onzer, onder deze doodelijke ziekte, bezweken en overboord geworpen moesten worden.   Eindelijk kwamen wij, na al, wat ongemak en lijden kan heeten, ondergaan te hebben, in den jammerlijksten staat te Chintsura aan. Men roeide tot vóór de tuindeur van het hospitaal, die met eenige steenen trappen aan de Hougly - rivier uitkomt. Op dezelve stonden ons reeds de Ziekevaders te wachten, en voerden of veeleer droegen ons, met behulp hunner harris, of zwarte bedienden, in dit verblijf van menschelijke ellende. - Hoe morsig en walgelijk mij hetzelve reeds dadelijk voorkwam, achtte ik mij nogtans gelukkig, den mij, in de sloep, onder meer dan eene gedaante, dreigenden dood ontkomen te zijn, en eindelijk eens weder mijne afgepijnigde leden
op een bed, hoe slecht ook, te mogen uitstrekken. Vermits wij niets van onze goederen geborgen hadden dan het weinige, dat wij aan het ligchaam droegen, (dank zij der menschelijkheid van onzen Kapitein!) zoo gaf men ons, van wege de Kompagnie, het noodzakelijkste ondergoed, alles, echter, van slecht blaauw linnen, waarvoor onze rekening met de driedubbele waarde belast werd.   Zoodra ik eenigzins van mijne vermoeijenis, door eenen langdurigen, hoewel ongerusten en afmattenden slaap, bekomen was, dwaalden mijne twijfelende blikken, met eenen inwendigen schrik, op de mij omringende droevige voorwerpen; - een onwillekeurige angst beving mij op het gezigt van zoo veel ongelukkigen, welker doodkleurige en weggezonkene gelaatstrekken de afgrijsselijkste ellende teekenden, en het denkbeeld, van een deelgenoot hunner rampen en even zulk een schrikverwekkend voorwerp te zijn, was mij onverdragelijk; - hunne klagten en benaauwde zuchten- hun herhaald en droevig geroep om hulp, waaraan de Oppassers slechts met onverschillige traagheid voldeden - het gezigt van zoo vele zieltogen-den, die, met gevouwene handen, hunne ontbinding te gemoet zagen - de walgelijke morsigheid, die hier alom heerschte, en de verpestende stank, dien men in deze plaats inademde, vervulden mijne ziel met afgrijzen; mijns ondanks kwamen mij de veelbelovende dagen mijner eerste jeugd voor den geest, en de bitterste gewaarwordingen welden, door die droevige vergelijking, in mij op.   ‘Ach!’ - riep ik zuchtende uit - ‘ik gevoel het maar al te wel, dit schrikkelijk verblijf zal de eindpaal van mijn jeugdig leven zijn; ik zal deze muren niet verlaten, dan om dezelve met het graf te verwisselen. Onbekend en onbeweend, verre van mijne arme moeder, die mogelijk nog lang, met zuchtend verlangen, te vergeefs op de terugkomst van haren ongelukkigen zoon zal wachten, daal ik in hetzelve neder, en even als zoo vele mijner ellendige rampgenooten, die hier hun jammerlijk leven besluiten, zullen ook mijne beenderen welhaast door den ongebluschten kalk verteerd zijn, om plaats te maken voor die van andere rampzaligen!’ Mijn droevig voorgevoel scheen maar al te zeer bewaarheid te zullen worden. Ondanks de rabarberdranken, waarvan men mij, tweemaal daags, eene groote hoeveelheid deed verzwelgen, vermeerderde de persloop van uur tot uur, en deze wreede ziekte verzwakte mij spoedig dermate, dat ik weldra niet meer in staat was mij op te rigten, maar onbewegelijk moest blijven liggen. Men plaatste mij nu, als zonder hoop van herstel zijnde, op eene katel, zijnde eene soort van met een gat doorboorde krib, ten einde, zonder den bijstand der Oppassers, een' vrijen doorgang aan het bloed te laten, dat mij thans zonder bijna eenig gevoel en aanhoudend ontvloeide.   Ik zag thans het oogenblik mijner ontbinding met rassche schreden naderen; met luide klagten boezemde ik de wanhoop uit, waardoor mijne ziel, op dit denkbeeld, vermeesterd werd, en verwenschte ik de ligtzinnigheid, die mij Europa en de troostende hulp mijner nabestaanden had doen verlaten, - doch allengs werd mijn gemoed geruster, hoe meer de worsteling van het leven tegen de magt des doods verflaauwde; alle bedenkingen, die nog kort te voren mijne ziel pijnig-den, verdwenen te zelfden tijde, en ik zag mijn lot getroost te gemoet. Deze kalmte had ik U, liefderijke Voorzienigheid! te danken; Gij verlaat den mensch, die een zuiver geweten heeft, niet in het benaauwde uur des doods; alsdan verzacht uwe balsemende hand zijn lijden; - wanneer zijne ziel nabij haren overgang is, trekt Gij eene weldadige gordijn voor zijne zinnen, en alle aardsche betrekkingen verliezen dan bij den sterveling derzelver belang.   Met eene, voor mijne jaren, voorbeeldelooze gelatenheid gevoelde ik mijn naderend einde. Niets bond mij aan het leven; - de ellende en wederwaardigheden, die ik reeds, van mijne vroegste jeugd aan, ondergaan had, zonder alsnog de minste hoop of vooruitzigt te hebben dezelve eens te zien eindigen, maar, in tegendeel, geene andere verwachting te kunnen voeden, dan mijn geheele leven in eenen armoedigen en verachten staat te zullen verslijten, deden mij eindelijk den dood als de eenigste toevlugt voor al mijn tegenwoordig en toekomstig leed beschouwen. - Helaas! weinig wist ik, dat er nog grievender kwellingen bestaan, dan al de ongemakken van een armoedig en
zwervend leven; weinig dacht ik, dat daarna in den ruimsten overvloed, overhoopt met eer en aanzien, mijne ziel, door de wreedste folteringen en zorgen van allerlei aard verscheurd, naar de kommerlijke, maar onbezorgde dagen van mijnen vroegeren leeftijd zoude terug verlangen. IJdele wenschen! - in eene gure en onvriendelijke luchtstreek slijt ik, onder zorgen voor mijn bestaan, mijne laatste dagen, en ga gebukt onder den last mijner onophoudelijke rampenDoor het vernietigen van de Fransche Staatsschuld (les 125 millions), door de Nationale Conventie, verloor de Schrijver zijn in Indië zoo zuur verworven vermogen, en ook in Europa vervolgden hem de tegenspoeden, waarmede zijn geheel leven doorweven was.

Aanm. van den Uitgever.. - Doch keeren wij tot mijn verhaal terug.   Den tweeden avond, nadat ik in de doorboorde krib was gelegd, gevoelde ik opeens eene verstijvende, inwendige koude mijne beenen aandoen en allengs tot het hart opklimmen; - alle voorwerpen vertoonden zich dubbel voor mijne brekende oogen en draaiden met mij in het rond - te vergeefs trachtte ik te roepen;
mijne tong was reeds verstijfd - een sterk geruisch in de ooren - eene drukkende beklemdheid van het hart, was het laatste, wat ik gevoelde, en nu spreidde zich de schaduwe des doods over mij henen, en mijn bewustzijn vervloog in verwarde gedachten aan de eeuwigheid. Door eene ongewone beweging en iets heets, dat mij door de keel liep, kwam ik eindelijk weder tot mij zelven en opende de oogen. Ik bevond mij onder de handen van eenige soldaten en Ziekenoppassers, die mij over het bloote ligchaam wreven. Te zelfden tijde verscheen de Doktor, die mij nog eenige teugen heet gemaakten
wijn deed ingeven, en toen in een verwarmd bed liet brengen.   Een diepe en langdurige slaap maakte zich daarop meester van mijne nog halfbedwelmde zinnen. Bij mijn ontwaken vond ik mij in een overvloedig zweet, en een inwendig onbeschrijfelijk gevoel van ligtheid doorstroomde mijne aderen en voorspelde mij de wederkeerende gezondheid. Ook de Natuur hernam hare weldadige werking, ik bespeurde voor het eerst, sedert eenen geruimen tijd, de prikkeling van den eetlust, en de Doktor van het hospitaal, baantjes, die thans belang in mijn lot scheen te stellen, deed mij een verkwikkelijk voedsel geven.   Thans vernam ik eerst, wat met mij voorgevallen was in de bedwelming, waarin ik verzonken was geweest. Op het bepaalde uur voor het avondmaal had de Oppasser mijne rijst, als naar gewoonte, vóór de krib gezet; doch daar hij bemerkte, dat ik geene beweging maakte om dezelve tot mij te nemen, en die nog, na alle overige zieken in de zaal rondgediend te hebben, onaangeroerd zag staan, zoo beschouwde hij mij nauwkeuriger, en vond mij
toen gevoelloos, verstijfd, en zonder eenig teeken van leven, uitgestrekt liggen. Doktor baantjes, die zijne woning in deze afdeeling van het hospitaal had, van mijn schijnbaar afsterven, hetwelk hij reeds lang te gemoet gezien had, verwittigd zijnde, gaf bevel, mij maar in het doodenhok te brengen, zijnde een klein vertrekje, aan den ringmuur van het hospitaal uitkomende, en waarin men de lijken legt dergene, die des avonds of des nachts den geest geven; elken morgen worden dezelve dan weggehaald en begraven door eenige soldaten van het fort. Ik werd daar dus, even als de andere, nedergelegd op eene soort van groote baar, naast het lijk van eenen ongelukkigen, die denzelfden avond gestorven was.   Den volgenden morgen kwamen de soldaten, als naar gewoonte, en maakten zich gereed ons te begraven. Zij hadden mij, op mijne beurt, uitgekleed, en waren reeds bezig mijn ligchaam in een' lap zeildoek te naaijen, toen de Voorzienigheid mij van den ijsselijksten der dooden redde, door mijne bewustheid te doen herleven op het oogenblik, dat men mij levend ging begraven. Hetzij dat de stroom van versche lucht, die door de openstaande deur drong, eenen oogenblikkelijk gunstigen invloed op mijne verdoofde levensgeesten had, hetzij dat de Natuur zich juist nu van hare krisis herstelde, of dat de ruwe behandeling der soldaten en de daardoor veroorzaakte schudding mijne ontwaking bevorderden, - dan wel dit alles te zamen - genoeg, ik slaakte eenen diepen zucht, en langzamerhand de oogen openende, keerde ik tot het leven weder. Hoezeer de soldaten in het eerst verschrikten, bragten zij mij nogtans dadelijk in het hospitaal terug, en lieten den Doktor van het voorgevallene verwittigen, die mij, door het doen wrijven over het geheele ligchaam en door het ingeven van heet gemaakten wijn, voorts geheel en al deed bijkomen.   Dan, ofschoon ik den dood zoo gelukkig ontsnapt was, had ik echter kort daarna mijn leven bijna op eene andere, niet min schrikkelijke, wijze verloren.   Mijne krib of rustbank stond ter zijde van die eens anderen zieken, zijnde de gewezene Hofmeester van ons verongelukt schip Cornelia Jacoba. Deze man had mij, gedurende de
geheele reize van Batavia naar Bengalen, de grootste vijandschap toegedragen, uit geene andere oorzaak, dan dat hij zich verbeeldde door mij in zijn gezag gekrenkt te zijn, vermits ik, die Kajuitwachter van den Kapitein was, volstandig geweigerd had hem in het schoonmaken en bereiden der spijzen te helpen, zoo als hij mij, even als aan de jongens der mindere Officieren, welker werk dit is, beval; van dien tijd aan zocht hij mij, op allerlei wijze, te kwellen en zijnen wrok te doen gevoelen, waartoe hij echter, tot mijn geluk, zelden in de gelegenheid was. Eene kwaadaardige koorts, van bijna aanhoudende ijlhoofdigheid vergezeld, had hem in het hospitaal, en een voor mij bijna noodlottig toeval onze kribben nevens elkander gebragt.   Op zekeren morgen, en naauwelijks eenige weinige dagen na mijne herleving, zat ik overeind in de rustbank, met den rug naar die van mijnen gevaarlijken buurman gekeerd, en was bezig met den ram, of koopman in brood, boter, thee en andere levensmiddelen, te spreken, toen deze zich opeens over mij henen wierp, en met eene snelle beweging den opgehevenen arm van den boosaardigen Hofmees-ter greep, die, in eene zijner ijlhoofdige vlagen, en uit ouden wrok, op het punt was, mij, met een groot zakmes, den rug te doorboren.   Men plaatste toen dadelijk mijne legerstede aan de tegenovergestelde zijde der zaal, en denzelfden avond werd ik, door deszelfs dood, van dezen vijand verlost.   Allengs namen nu mijne krachten toe, hoewel ik steeds van eene schrikverwekkende magerheid bleef; tegelijk met mijne gezondheid ontwaakte echter ook te sterker een vurig verlangen, om dit jammerlijk verblijf te kunnen verlaten, waar het mij hoe langer hoe ondragelijker werd. Zuchtende begroette ik elken morgen, wanneer ik mij nog altijd van die droevige voorwerpen omringd zag, welke mij mijnen ongelukkigen toestand herinnerden, en mij in de harde wezenlijkheid terugstieten, waaruit soms een genoegelijke droom mij voor eenige oogenblikken getrokken had.   Ach! hoe dikwerf zag ik mij weder in den schoot mijner familie - mijnen vader in leven - mijne moeder en ons allen in welstand en onbekrompenheid in onze vorige woning te Amsterdam! de welbekende stem mijns vaders
klonk door het huis, terwijl ik, in een naburig vertrek, mijne moeder haar geliefd lied hoorde zingen. Helaas! waarom moesten soortgelijke aangename beguichelingen mijne zinnen streelen, daar zij tot niets strekten, dan om mij mijnen tegenwoordigen staat des te afgrijsselijker te doen voorkomen en mijn lijden te verzwaren? - Met een moedeloos oog zag ik dan rond, wanneer de schorre stem des Oppassers of het hartbrekend gekerm der pijnlijke lijders, waarvan ik omgeven was, den slaap en deszelfs aangename beelden deed vlieden, en plaats maakte voor de naargeestige overdenkingen, waarmede het gezigt van al deze jammerlijke tooneelen mijne ziel vervulde.   Ik nam dus het vaste besluit, om, het koste wat het wilde, dit afschuwelijk verblijf te verlaten, en ofschoon ik niet dan één middel wist, om daartoe te geraken, wanhoopte ik echter niet mijnen wensch spoedig vervuld te zien. Wanneer er, namelijk, op de Kompagnies schepen, door ziekte of sterfte, gebrek aan volk is, worden gemeenlijk de herstellenden uit de hospitalen ter aanvulling van die manschap genomen; en niettegenstaande mijne afzigtige magerheid
en zwakte mij geen gemakkelijk leven aan boord voorspelden, te meer, daar ik niet hopen konde Kajuitwachter te worden, maar zekerlijk als jong matroos zoude moeten dienen, zoo hoopte ik evenwel, dat de versche lucht, beter voedsel en de beweging mij spoedig geheel zouden herstellen. Ik had gehoord, dat een naar Europa bestemd Kompagnies-schip op de Voltasche reede geankerd lag, en slechts een gedeelte zijner manschap voltallig had. Hierop nu bouwde ik al mijne hoop, en verwachtte met zekerheid, dat men in het hospitaal om versch volk zoude aanvragen; in dit geval wilde ik mij zelven aanbieden, met het stellige voornemen, om, wanneer ik eens weder in Europa teruggekeerd mogt zijn, mij liever den hardsten en laagsten arbeid te getroosten, dan dit werelddeel en mijne moeder te verlaten, indien ik het geluk mogt hebben haar nog eens in leven weder te vinden.   Mijne hoop werd niet te leur gesteld. Op zekeren morgen zagen wij den Stuurman van het schip de Bovenkerkerpolder, Kapitein moorland, de ronde door het hospitaal doen, om uit ons ellendige schepsels de minst verzwakte
voor den dienst van dit schip te kiezen; ik voegde mij dadelijk bij hem, en had het onuitsprekelijk genoegen, mij door hem aangenomen te zien, ondanks de zwarigheden, die hij in den beginne wegens mijn mager en zwak voorkomen maakte.   Den anderen dag verliet ik, met een opgeruimd gemoed, het gehate verblijf, waar ik den dood zoo nabij was geweest en zoo veel lijden had verduurd. De scheepssloep bragt mij, met nog twee anderen, naar boord, en voor het eerst van mijn leven werd ik onder de matrozen geplaatst, deed de wacht, klepte de klok, hielp het schip schoonmaken, de zeilen aanslaan of reven, en wat dies meer zij. - Hoezeer zich menig een den staat van matroos niet als benijdenswaardig moge voorstellen, en dezelve het ook inderdaad niet is, vond ik den mijnen echter zoodanig in vergelijking van dien in het hospitaal; zoo waar is het, dat onze denkbeelden van geluk of ongeluk alleen door de omstandigheden gevormd worden. Niet lang, echter, duurde mijn geluk, en mijn noodlot, gelijk een woedende storm, die slechts een oogenblik in hevigheid vermindert, om dadelijk, met verdubbelde kracht, de baren te
teisteren, stelde mij op nieuws aan andere smarten bloot.   Van het oogenblik aan, dat ik het schip betrad, scheen de Bootsman mij tot het voorwerp van zijnen onredelijken haat en onbeschofte mishandelingen verkozen te hebben; en ondanks den ijver, waarmede ik trachtte alles, wat men mij beval, naar behooren te verrigten en met den meestmogelijken spoed en naauwkeurigheid ten uitvoer te brengen, bleek het evenwel, dat ik de goedkeuring van dezen ruwen en onmededoogenden knaap niet konde verwerven.   Welhaast was ik op het schip niet anders bekend dan onder den naam van magerman, dien hij mij schimpenderwijze, wegens mijn door ziekte en lijden vermagerd ligchaam, gegeven had. In stede van eenig medelijden wegens mijnen deerniswaardigen staat te gevoelen, of mij althans eenigermate van het moeijelijkste scheepswerk te verschoonen, totdat ik geheel hersteld zoude zijn, schepte hij veelmeer een zonderling vermaak, in mij op allerlei wijzen te kwellen, en werkzaamheden op te leggen, die mijne nog zwakke krachten te boven gin-gen, waardoor het hem dus niet aan voorwendselen ontbrak, om mijne uitgeteerde leden met onophoudelijke slagen te teisteren.   De Kwartiermeesters en andere Dek-Officieren, zelfs de matrozen, die bemerkten, dat de Bootsman mij eenen gezetten haat toedroeg, schenen te gelooven, dat hij niet zonder reden tegen mij vooringenomen was, en dat ik waarschijnlijk een deugniet moest zijn, dien hij reeds sedert lang kende; althans zij meenden hem hun hof te maken met mij even zoo onbarmhartig, en soms nog erger, te mishandelen, als deze onmensch, zoodat ik, waar ik mij ook wendde, van alle kanten schoppen, trappen, slagen en vloeken ontving, zonder dat iemand zich mijner aantrok, of mij, wegens mijn onverdiend lijden, zocht te troosten.   Dit alles verdroeg ik echter met buitengemeene standvastigheid en geduld. De vrees van naar het hospitaal te moeten terugkeeren, en het afgrijzen van dit afschuwelijk verblijf; - het bemoedigend vooruitzigt, daarentegen, van spoedig in Europa te zullen terugkomen en mijne moeder
weder te zien, - de zekerheid, dat eens mijne kwellingen aan boord moesten eindigen, indien niet vroeger door de eene of andere omstandigheid, dan toch zeker bij het einde onzer reize, - bragten eene onverwinbare kalmte en lijdzaamheid in mijn gemoed te weeg, en verstompten eenigermate mijn gevoel tegen de verregaande mishandelingen, die ik onderging.   Dat men zich niettemin de bittere gewaarwordingen voorstelle, welke vaak in mijne ziel opstegen, wanneer ik aan mijne eerste jeugd en het ouderlijk huis terugdacht, en mijnen toenmaligen staat bij den tegenwoordigen vergeleek, waarin ik mishandeld en gesmaad werd door het ruwste en onbeschaafdste gemeen, dat zich zelf nog ver boven mij verheven achtte. Het gevoel mijner betere opvoeding, kundigheden, ja mijner meerderheid boven hen in elk opzigt, deed mij de onverdiende vernederingen en mishandelingen, die ik van hen verduren moest, en den lagen staat, waarin het noodlot mij, sedert mijne vroegste jeugd, geworpen had, dubbel smartelijk vallen. - Indien ik nooit een beter lot ge-kend had, - even zoo ruw en ongevoelig geweest was als het volk, waarmede ik omgaan moest, dan zouden mij die droevige herinneringen en vergeefsche wenschen niet gekweld hebben, waarmede ik toen zoo dikwijls, mijns ondanks, mijn lijden verzwaarde.   Vaak pijnigde ik te vergeefs mijne gedachten, om voor den onredelijken afkeer, dien de Bootsman mij toedroeg, eene voldoende reden te kunnen vinden. Ik kende hem niet; ik had hem zelfs nooit gezien, en de ijver, waarmede ik streefde al zijne bevelen naar vermogen uit te voeren, konde evenmin aanleiding tot zijnen onbillijken haat gegeven hebben: - mogelijk was het mijn afzigtig voorkomen, hetwelk hem tegenstond, en inderdaad hetzelve was ten hoogste ellendig en alles minder dan innemend.   Men verbeelde zich eenen jongeling, bleek, holoogig, met ingevallene kaken en opgetrokkene lippen, met niets anders bekleed dan eene dunne linnen broek, een versleten buisje en eene oude muts op het hoofd; want door het verlies van al mijn goed, dat ik op ons ver-ongelukt schip had moeten achterlaten, was ik van het weinige, dat ik het mijne konde noemen, beroofd: - zoo half naakt en blootsvoets was het echter, dat ik menigen nacht, vier uren achtereen, op het dek de wacht moest doen, blootgesteld aan den nevel, die te Bengalen, vooral op de rivier, doordringend koud is; en wanneer dan mijne wachturen afgeloopen waren, had ik niets dan eene kist, om op te liggen, zonder bed of deksel, en slechts mijnen arm, om op te rusten.   Dit alles evenwel verdroeg ik, zoo als ik zeide, met eene buitengewone standvastigheid. Het vooruitzigt van binnen korten tijd in Europa terug te zijn, en de zekerheid, dat tegelijk met het einde der reize ook onmisbaar dat van mijn lijden aan boord van den Bovenkerkerpolder moest komen, versterkten mijn geduld en boezemden mij eenen moed in, die alles trotseerde. ‘Eens toch,’ dacht ik, ‘zal de Bootsman moede worden mij te kwellen, vooral wanneer ik in krachten en gezondheid toeneem en mijne vorige vlugheid herkrijg; indien, echter, onverhoopt, zijne mishandelingen niet te stuiten of te verregaande mogten zijn, zal
ik mij, zoodra de Kapitein aan boord komt, voor deszelfs voeten werpen en zijne bescherming afsmeeken; hij moet een barbaar zijn als hij mij geen gehoor geeft - en is hij dat, welnu, in 's Hemels naam, de reize kan niet eeuwig duren.’   Het is waar, de vrees voor het hospitaal bragt wel het meeste toe tot de verwonderenswaardige lijdzaamheid in mijne rampzalige omstandigheden. Ik kon mij zelven geene oplossing van mijnen onverklaarbaren tegenzin in het hospitaal geven; want, ofschoon het verblijf er verre van aangenaam is, behoeft men er evenwel de vermoeijenissen en ongemakken niet te vreezen, die de scheepvaart, vooral in eenen ziekelijken toestand, zoo als den mijnen, vergezellen; niettemin - het geheel ademt dood, vernietiging en ellende; een bedwelmende, walgelijke stank komt u reeds, bij de intrede, uit deze spelonk van jammer te gemoet; dáár liggen, op eene dubbele rij digt nevens elkander geplaatste kribben, een aantal ongelukkigen, waarvan men de meeste, zonder hunne nu en dan merkbare bewegingen, voor zoo vele lijken zoude aanzien. De stuitende morsigheid der lakens en matrassen, meestentijd bevlekt met de onreinheden, die vorige
zieken er op gelaten hebben, maar bovenal het slechte en ontoereikende voedsel, dat men den armen menschen geeft, houdt menig een' in eenen kwijnenden staat, of doet hen in slepende ziekten vervallen, wanneer zij er nog met het leven afkomen. Niemand, wien het bekend is, hoe veel reinheid en passend voedsel tot het herstel eens kranken kunnen toebrengen, zal zulks verwonderen. Des morgens bekomen zij elk de helft van een klein broodje, met eene soort van wit schuim, hetwelk men daar boter noemt, bestreken; hij, die zich thee, koffij, of iets dergelijks, wil verschaffen, moet dit, benevens het hout, om te koken, voor zijn geld, indien hij het heeft, koopen, of er zich anders van onthouden. Het middagmaal bestaat uit eene zeer kleine hoeveelheid rijst, met eene magere vleeschsoep van buffelsvleesch, zoo hard als leder, en op eene walgelijke wijze gereed gemaakt; zij, die aan den persloop of eene andere gevaarlijke ziekte lijden, bekomen pap, uit melk, meel en rijst gekookt. Des avonds wordt van de overgeblevene rijst, of weder een half broodje, rondgediend, waarmede zich de dag besluit, zonder dat de ongelukkige lijders verder het geringste tot versterking of verfrissching bekomen, uitgezonderd alleen de eene of andere, in
welken de Doktor een meer dan gewoon belang mogt stellen.   En van deze erbarmelijke spijze geeft men hun nog niet eens genoeg, om hunnen honger te stillen of de krachten der herstellenden te bevorderen. Niettemin doet men den ongelukkigen schepeling voor dit voedsel de helft zijner zuur verworvene en geringe gagie missen, gedurende den tijd, dat hij genoodzaakt is in het hospitaal te blijven, ofschoon elke lijder, die maar eenigzins in staat is, bovendien dagelijks zijne taak aan pluksel, waartoe men hem het linnen geeft, moet leveren.   Dan dit is nog niets in vergelijking van de schadelijke en hoogstgevaarlijke gewoonte, om al de zieken, zonder onderscheid, door elkander te leggen; hierdoor gebeurt het vaak, dat zij, die slechts eene geringe kwaal of wonde hebben, zich nevens eenen, soms door de aanstekendste en afschuwelijkste ziekte, half verrotten mensch geplaatst vinden. Uit denzelfden beker worden allen zieken de geneesmiddelen toegediend, zonder dien alvorens te reinigen; ook zijn van deze walgelijke inrigting de treurigste gevolgen hier geenszins zeldzaam. Elken morgen komt de Doktor de ronde door de ziekenkamers doen, gevolgd door eenen slaaf, die eene medicijnkast en eenen grooten kroes of beker draagt; zonder veel omstandigheden te maken, of den lijder toe te laten over zijnen toestand te spreken, neemt hij, volgens eene oppervlakkige beoordeeling, eenige middelen uit de kast, laat dezelve in den kroes dooreenmengen en den zieken in den hals gieten; en zoo gaat het verder van bed tot bed.   De vrees van weder in dit treurige verblijf te moeten terugkeeren, deed mij, gelijk gezegd is, al de ongemakken en mishandelingen aan boord verdragen, en ik hield mijnen moed op door de gedachte van, bij mijnen terugkeer in Europa, van al deze wederwaardigheden ontheven te zijn; - dan mijne rampen waren nog niet geëindigd, en het behaagde der Voorzienigheid niet mijnen wenschen gehoor te geven, en Europa of mijne moeder zoo spoedig weder te zien. - Helaas! ik heb deze beminde moeder nooit weder mogen aanschouwen; doch het onuitsprekelijk geluk gehad, haar, in hare laatste dagen, een aangenaam en onbekrompen bestaan te verschaffen. Het gemis van een bed, behoorlijk deksel en kleeding, het inwendig verdriet over de slechte behandeling, die ik aanhoudend onderging, en mogelijk eene nog niet geheel uitgeroeide kiem van ziektestof, deden mij op nieuws weder in de smartelijke en wreede ziekte, den roodeloop, vervallen.   Nu was mijn lijden niet over te zien, en al mijn moed verdween bij die schrikkelijke ontdekking, ten einde plaats te maken voor de gegrondste wanhoop. - Ach! ik wist te wel, dat men mij naar het gehate hospitaal zoude terugzenden, en dan was er geene waarschijnlijkheid, dat ik, met een nu geheel van zwakte uitgeput ligchaam, weder al die opeengestapelde ellende zoude kunnen doorstaan, die ik zoo wonderbaar doorgeworsteld was; - het oogenblik van mijnen terugkeer achtte ik dat van mijnen onvermijdelijken ondergang te zullen zijn.   De Bootsman scheen echter zorg te willen dragen, dat ik mijnen dood dáár niet vinden zoude, en door de menigvuldige ongemakken, die hij mij deed ondergaan, mijn lijden te willen verkorten; want, onder voorwendsel, dat het overige volk door mij aangestoken zoude worden,
wilde hij niet dulden, dat ik tusschendeks verbleef, maar joeg mij des daags op het dek en des nachts in den kuil; dáár, beurtelings aan de hitte der zon en de koude der nachten blootgesteld, lag ik op de harde planken en bevochtigde dezelve vaak met mijne tranen.   De Meester, die, in plaats van mijn ligchaam te zuiveren, mijne kwaal wilde opstoppen, waarvan het gevaar mij bekend was, werd mij, op de weigering, om mij van zijne middelen te bedienen, insgelijks vijandig, en verbood mij de medicijnkist te naderen op de uren, dat hij de geneesmiddelen ronddeelde.   Een ieder meende nu het regt te hebben mij van zich te stooten en te mishandelen, wanneer ik den eenen of anderen te digt naderde; de matrozen lieten mij niet meer toe op hunne kisten te liggen en verjoegen mij van elke plaats; geheel alleen verteerde ik de weinige rijst en gezouten' visch, die men mij in een bijzonder potje toeschoof; ik zag mij van elk verlaten, terwijl mijne kwaal van dag tot dag verergerde.   In zulk eenen droevigen staat bragt ik eeni-ge dagen door, toen eindelijk de Kapitein en de andere Scheeps-Officieren aan boord kwamen, vergezeld van den Scheeps-Doktor en twee Gecommitteerden van Chintsura, om de equipagie te monsteren. Wij werden allen op het dek aan stuurboordszijde opgeroepen; en nadat onze namen afgelezen, en wij door deze Commissie oppervlakkig nagezien waren, gingen wij te bakboord weder naar omlaag. Toen het mijne beurt was, en mijn naam afgelezen werd, wilde ik, zoo als de anderen, overgaan, doch de Opper-Chirurgijn hield mij tegen en brak in de hevigste verwenschingen tegen den Meester of tweeden Chirurgijn los, omdat hij mij niet naar het hospitaal teruggezonden had, en gebood, mij dadelijk daarhenen te zenden.   Deze verschrikkelijke woorden klonken mij als een donderslag in de ooren. Wanhopig wierp ik mij voor zijne voeten. ‘Om de liefde van God, Mijnheer!’ - riep ik uit - ‘heb medelijden met mij; zend mij niet naar het hospitaal terug; ik heb eene arme moeder in Holland, welker eenigste troost en hulp ik ben; verhinder mij niet tot haar terug te kee-ren; mij scheelt niets dan deze kwaal, die.....’ - ‘Die genoegzaam is,’ - viel de Kapitein mij, met eene bulderende stem, door slagen en vloeken vergezeld, in de rede, - ‘om mijne geheeie equipagie en mij zelven aan te steken. Scheer je naar het hospitaal, kanalje! ik heb gezonde, maar geene zieke matrozen noodig.’   En hierop dadelijk zijne bevelen gevende, werd ik, met nog twee zieken, in de sloep afgelaten, en met een beklemd hart, terwijl tranen van spijt en wanhoop mijne oogen ontrolden, zag ik mij van het schip verwijderen.   ‘Groote God!’ - riep ik uit - ‘mijne vrees was dan maar al te gegrond, en ik ben dan gedoemd, om weder naar het hospitaal te keeren; nu is er geene hoop meer voor mij over; te vergeefs heb ik dan al de gestrengheid van het weder, den haat en de mishandelingen van den Bootsman ondergaan; het is voor de laatste reis, dat ik de vrije lucht inadem en den dag in al zijnen luister beschouw; weldra zal ik niets dan de akelige muren van het hospitaal zien, binnen dewelke ik eerlang mijnen laatsten adem zal uitblazen; -
helaas! al mijne hoop, om mijne moeder weder te zien, is dan nu vervlogen!’ -   Wanneer de rampen van den mensch bovenmate hoog gestegen zijn, verandert de wanhoop in eene doffe gevoelloosheid, en dit had nu ook bij mij plaats. Onverschillig zag ik de schoone Natuur al haren luister ten toon spreiden, den helderen hemel over de lagchende boorden der rivier buigen en deszelfs aangenaam schijnsel in het kabbelende water terugspiegelen. - Onverschillig zag ik hoe een der beide zieken, naast mijne zijde, met den dood worstelde en nog vóór den avond den geest gaf; hoe zijn makker, die slechts een gering of geen ongemak had en uit luiheid naar het hospitaal terugkeerde, den overledenen dadelijk van het weinige, dat hij aan het ligchaam had, beroofde en het zich toeëigende.   Den geheelen nacht lag ik naast het bijkans naakte lijk. Den volgenden morgen kwamen wij aan eenige hutten, waar men, zonder de minste omstandigheid, eenen kuil aan den oever groef en er den doode inwierp. - Mogelijk was deze ook een beminde zoon van
eene moeder, die vergeefs op deszelfs terugkomst wachtte. - Ach! ook ik had geen beter lot te wachten, en zoude spoedig mijn jeugdig leven verliezen; dan dit denkbeeld, hoe afschrikkend ook, was mij thans aangenaam, en ik reikhalsde naar het oogenblik, waarin ik, door den dood, van de magt der menschen en van mijn noodlot, die mij beide om strijd vijandig waren, zoude ontslagen raken.   Den derden dag na ons vertrek van het schip kwamen wij aan het hospitaal terug; - eene kille huivering doorliep mijne leden, toen ik hetzelve, in het verschiet, ontwaarde. - Ach! ik beschouwde het als mijn graf. Denzelfden nacht, dat ik mij weder in die mij maar al te bekende zaal geplaatst vond, bekwam ik de koorts, en lag spoedig sprakeloos, en onbewust van hetgene met mij voorviel, ter neder. Het is alleen den Hemel bekend, hoe ik al die herhaalde aanvallen wederstond. Eindelijk verminderden de zwaarste toevallen, voornamelijk door de zorg van Doktor baantjes, die mijn vriend geworden was; doch eene sluipende koorts bleef mij bij en hield mij in eenen kwijnenden staat. Het hartzeer van mij aanhoudend in het verwenschte hospitaal gebannen te zien, zoude alleen genoeg zijn geweest, om mijne gezondheid te krenken; ik verlangde dan nu, op nieuws, weder, met reikhalzend ongeduld, naar eene gelegenheid, om hetzelve vaarwel te zeggen.   Nog drie maanden sleet ik evenwel, onder het kwellendst verdriet en met den grootsten tegenzin, in dit gehate verblijf. Toen kwam eindelijk de gelegenheid opdagen, om hetzelve te verlaten; doch deze was tevens zoo afschrikkend, dat er niets minder, dan de onbeschrijfelijke afkeer, die mij tegen dit gesticht bezielde, noodig was, om mij daarvan te doen gebruik maken.   Het schip de Tempel, Kapitein koelbier, moest, namelijk, naar Nagapatnam, doch had deszelfs equipagie niet voltallig; weshalve men dagelijks eene aanvraag bij den Doktor van het hospi-taal te gemoet zag, of zich ook onder de herstellenden eenige manschappen bevonden, bekwaam, om dit gebrek te vervullen; doch alle, die aan de beterhand en in staat waren het hospitaal te verlaten, veinsden zich opeens weder ziek, zoodra zij dit vernamen, uit vreeze van onder de klaauwen van dien barbaar, waarvoor hij onder alle zeevarenden bekend was, te vervallen; men zeide, dat hij reeds verscheidene van zijn volk, door mishandelingen, om het leven gebragt had, en dat vooral zijne Kajuitwachters meestal de eerste slagtoffers waren; zoodat hij, op de meeste reizen, met een' anderen jongen aankwam, dan waarmede hij was afgevaren.   Niettegenstaande deze kwade geruchten mij bijna wanhopig maakten, daar ik wel voorzag van de eene ellende in de andere te zullen vervallen, zoo besloot ik evenwel alles te wagen, om eindelijk eens het hospitaal te kunnen verlaten, en troostte mij, zoo goed mogelijk, met de gedachte, dat Kapitein koelbier reeds een' Kajuitwachter had, en ik dus onder de matrozen zoude moeten komen, die minder aan de beestachtige behan-deling des Kapiteins blootstaan, wanneer zij hunnen pligt naar behooren waarnemen.   Zoodra dus in het hospitaal om volk aanvraag gedaan werd, was ik de eerste en eenigste, die mij aanbood en uit hetzelve vertrok. - Hoezeer ik mij zeiven daarmede gelukwenschte, was mijn hart evenwel door het nieuw leed, dat ik te gemoet zag, beklemd, en tranen van weemoed en moedeloosheid ontvloten mijnen oogen.   ‘Het is dan maar al te waar,’ - riep ik zuchtende uit - ‘dat het ongeluk mij onophoudelijk vervolgt, en de eene ramp door de andere verdrongen wordt; de Hemel weet, aan welke onheilen ik mij ga blootstellen, en of ik den dood niet onder de eene gedaante ontvlugt ben, om denzelven in eene andere weder te vinden. Ach! kwam hij maar spoedig een einde aan mijne onophoudelijke kwellingen maken! Al mijne hoop en vooruitzigten, om vooreerst het Vaderland en mijne moeder weder te zien, zijn dan nu verdwenen! Ik ga naar Nagapatnam, en, zoo ik er levend kome, van daar mogelijk
weder in andere binnenlandsche zeeën, waar, vroeg of laat, de gevaren, vermoeijenissen, ongelukkige toevallen, mishandelingen, ziekten en ongemakken van allerlei aard, een vroegtijdig einde aan mijn al te ongelukkig leven zullen maken; en indien ook al niet, indien ik alles doorsta, wat zal er dan nog van mij worden? Ik ben gedurende mijn geheel leven tot het gehate scheepsberoep en den verachten staat van matroos gedoemd!’   Ondanks de moedeloosheid, die mij, bij zoodanige gedachten, meermalen beving, en niettegenstaande alles, wat men mij, betreffende de handelwijze van den Kapitein omtrent zijn volk, zeide, liet ik mij niet afschrikken, en bleef geen oogenblik besluiteloos ren aanzien der partij, die ik kiezen wilde; de onverwinnelijke af keer, dien ik voor het hospitaal voedde, zoude mij zelfs eenen bijna wissen dood hebben doen tarten, wanneer ik daardoor slechts middel had kunnen vinden, mij aan dit afschuwelijk verblijf te onttrekken.   Ik was dan de eenigste, die hetzelve ver-liet; al de overige hadden zich ziek of onbekwaam weten te veinzen, en ik voer nog denzelfden dag met de sloep naar de Voltasche reede, alwaar het schip geankerd lag. Men plaatste mij hier, even als op den Bovenkerkerpolder, onder de ligte matrozen, en ofschoon ik dus dezelfde pligten te vervullen had, en, wegens het gebrek aan bed en kleeding, even zoo veel ongemak als te voren uitstond, werd ik zoo onmenschelijk niet behandeld, en won in tegendeel, door mijnen ijver en de volvaardigheid, waarmede ik alles verrigtte, de genegenheid der Kwartiermeesters en verdere Dek - Officieren; mijn gemoed werd hierdoor meer en meer gerustgesteld, en, ofschoon ik mij van de hoop verstoken zag vooreerst naar het Vaderland terug te keeren, troostte ik mij echter met de waarschijnlijkheid van, door het een of ander toeval, eerlang op een retourschip te geraken, en dus mijne wenschen vervuld te zien.   Mijne gezondheid nam nu van dag tot dag toe, en in korten tijd was ik geheel hersteld, zoodat mijne buitengemeene magerheid spoe-dig door mijn vorig bloeijend voorkomen vervangen werd.   Drie weken bragt ik in zulk een' gerusten staat door, toen, na verloop van dezelve, onze Kapitein, benevens de Officieren, van Chintsura aan boord kwam. Zijn aanblik vervulde mij met schrik, en scheen het gezegde mijner makkers in het hospitaal te bevestigen; koele wreedheid was met onmiskenbare trekken op het gelaat van den onmensch geteekend, en, niettegenstaande zijne gemaakte vriendelijkheid, was het duidelijk te zien, dat hij zijner natuurlijke neiging, voor de eerste oogenblikken, geweld aandeed, en slechts naar eene gelegenheid wachtte, om met verdubbelde woede uit te barsten.   Het karakter van Kapitein koelbier was als dat der meeste Scheepskommandanten der Oostindische Kompagnie, welke, hoezeer niet in zulk eenen graad als dit monster, evenwel in het algemeen in niets uitmunten, dan in vloeken, in gemeene uitdrukkingen, maar bijzonder in hun volk te mishandelen. Zoodanig
een Bevelhebber voert het onbepaaldste gezag op zijn schip; van matroos of kweekschool-jongen, zoo als gewoonlijk plaats vindt, tot zijnen tegenwoordigen rang gestegen, hoort men hem, opgeblazen van hoogmoed en trotschheid, bij elke gelegenheid, en inderdaad met het grootste regt, herhalen: ‘Ik ben meester van dezen bodem.’ Hierop steunende, moet alles voor zijnen onbepaalden wil zwichten; nooit kan hij onregt hebben; een ieder gehoorzaamt blindelings zijne bevelen; de mindere Officieren volgen gemeenlijk het voorbeeld van hun Opperhoofd na; is het een onmensch, een beul, zoo zijn zij het ook, om hem te believen; is hij daarentegen menschelijk, hetwelk een zeldzaam verschijnsel is, dan moeten zij zich inhouden. Op de terugreis naar Europa, en wel zoodra men de Kaap gepasseerd is, beginnen zij hunne beestachtige handelwijze eenigermate te verzachten, uit vreeze, dat de matrozen, bij de aankomst in Europa, zich daarover op hen mogten wreken, en ten einde hen het geheugen van de ondergane behandeling eenigzins te doen verliezen: evenwel was het, in die dagen, niet vreemd, eenen Kapitein, door eenige van zijne vorige equipagie, op eenzame
plaatsen, somtijds zelfs bij klaren dag, te zien aanvallen en in de grachten werpen of deerlijk mishandelen. Wel is waar, dat, bij de aankomst der Indische retourschepen in Texel, een Kommissaris van de Kompagnie zich aan boord van hetzelve begeeft, en aan het volk, bij het afdanken, vraagt, of er zich ook onder hen bevinden, die zich over den Kapitein of de Officieren, met reden, te beklagen hebben; doch dit is slechts voor de leus, en ten zij de geheele equipagie zich te zamen voegt, wordt er geene acht op zoodanige aanklagt van twee of drie personen geslagen, en dezelve voor het overige ook door de Onderofficieren tegengesproken, daar de Kapitein wel middel weet deze in zijn belang te trekken. Maar ongelukkig hij, die zich heeft durven beklagen! de Kapiteins sparen niets om zulk eenen weder onder hunne magt te krijgen. Men heeft menigvuldige voorbeelden, dat zij, bij onderlinge bezoeken op de reede, alsdan zulk een' matroos ziende, denzelven aan hun boord trachten te doen overplaatsen, om zich op hun gemak aan hem te wreken.   Behalve de mishandelingen, die zij hun volk
doen ondergaan, is het voornamelijk het slechte en schrale voedsel aan boord der schepen, waarover men zich moet verontwaardigen. Dikwijls zijn zij het eens met de leveranciers der Kompagnie, en nemen halfbedorvene levensmiddelen in, of die reeds eens de reis naar de Oost gedaan hebben: hunne eigene tafel is niet beter voorzien; elk Officier betaalt den Kapitein twee maanden zijner gagie, en voor een gedeelte van dit geld koopt hij wat ingelegde groenten, wat worst, gevogelte, enz., het overige is voordeel; van thee, koffij, beschuit, en dergelijke zaken, moet ieder Officier zich buitendien voor zijne eigene rekening voorzien.   Ik zoude nooit eindigen, indien ik al de beestachtigheden en kwade praktijken van deze lieden wilde opnoemen; het gaat alle geloof te boven, en indien men mij mogt beschuldigen, dat ik een en ander met te zwarte kleuren afmale, en men niemand, dan mij, zoodanig het gedrag der Beambten en Scheepskommandanten der Kompagnie heeft hooren gispen, moet men dit aan de vrees, de onkunde, de betrekkingen, en vele redenen meer, toeschrijven, die andere Reizigers daarvan hebben doen zwijgen,
of ligt daarover henen stappen; bij mij vindt geene dezer beweegredenen plaats; ik heb niets van de Kompagnie te vreezen of te hoopen, in tegendeel, zij is en blijft mij nog 1000 Sterpagoden schuldigZie daarover een omstandig verslag in de Reize van Madras over Tranquebar naar Ceylon, bl. 70 en volgende.

Aanm. van den Uitgever.. Daarenboven heb ik steeds eenen haat tegen alle geweld, tirannij en misbruiken, die den zwakken treffen, gehad, en de gelegenheid, om dezelve in hun hatelijk daglicht te stellen, is mij altijd welkom geweest. Men noeme mijn verhaal daarom echter niet overdreven, het is maar al te waar: op twintig verschillende schepen der Oostindische Kompagnie, waarop ik gediend, of als passagier gevaren heb, zijn mij niet meer dan drie brave en menschelijke Opperhoofden voorgekomen, en onder die drie slechts één, die bij deze deugden eene strikte eerlijkheid voegde, doch, om die reden, ook onbemiddeld gestorven is, terwijl de andere spoedig een aanzienlijk vermogen wisten bijeen te schrapen.   Dan, genoeg hiervan. Nadat onze Kapitein en de andere Officieren aan boord gekomen
waren, werden nog denzelfden dag de ankers geligt, en wij geraakten, zonder eenig toeval, buiten de rivier.   Naauwelijks waren wij eenige dagen in zee, of de gedwongene vriendelijkheid van onzen Kapitein veranderde in de ontembaarste wreedheid, die hij onder een masker van schijnheilige koelbloedigheid en bedaardheid zocht te verbergen. Behalve zijnen neef had hij nog een' kleinen jongen, van omstreeks veertien jaren oud, en een' slaaf, om hem te dienen.   Op zekeren dag, tegen het vallen van den avond, wilde hij dit aardige jongetje, dat hem nog al door deszelfs ouders bijzonder aanbevolen was, om eene geringe overtreding, door twee KwartiermeestersEr zijn vier Kwartiermeesters aan boord van een schip; zij besturen, onder het toezigt van den Bootsman, de tuigagie van het schip en het werk der matrozen, en moeten ook als beulen ageren, wanneer het volk straf verdient, of van den Kapitein daartoe bevel gegeven wordt; zij bedienen zich, in dat geval, van een stijf geteerd touw, omstreeks eene el lang en twee duim dik; hetwelk meer pijn veroorzaakt, dan een riet of stok, vermits hetzelve het geheele ligchaam omknelt, en door de kleverigheid van het toer en pek de huid en het vleesch verscheurt.

Aanm. van den Schrijver. een pak slagen (zoo
als men het aan boord noemt) doen geven; doch daar deze op het oogenblik niet bij de hand waren, trachtte hij zelf hem eenige slagen met een end touw toe te brengen; onder het vervolgen echter van den jongen, die zich aan zijne eerste woede zocht te onttrekken, geraakte hij, door het slingeren van het schip, in eenig touwwerk verward, en viel, zoo lang hij was, op het dek neder; dit deed zijne woede tot razernij stijgen, en met het schuim op de lippen zwoer hij den jongen den volgenden dag, door vier Kwartiermeesters, tot op den dood te zullen doen slaan.   Ik was getuige van zijne afschuwelijke en menschonteerende razernij, want men had mij, met nog eenige anderen, in den mast gezonden en verheugde mij inwendig, dat ik niet in de plaats van dien armen jongen, en door mijnen post minder aan de dagelijksche mishandelingen van dezen tijger blootgesteld was; - niet de geringste gedachte kwam in mij op, hoe spoedig dit zoo gevreesd lot mij wachtte.   Des anderen daags, 's morgens vroegtijdig, herinnerde zich onze beul zijne gedane be-dreiging, en liet werkelijk vier Kwartiermeesters komen; doch toen de jongen geroepen zoude worden, om zijne straf te ondergaan, was hij nergens te vinden: hij had zich, zoodra hij aan de verschrikkelijke toebereidselen bemerkte, dat het hem gelden zoude, overboord geworpen, en was reeds verre weg; nog even konde men het ongelukkige kind zien, hoe het de handen omhoog stak, en toen voor altoos verdween.   Het is mij onmogelijk te beschrijven, wat, op dit gezigt, in mijn hart omging; ik had eenen moord kunnen begaan aan het gedrogt, dat de oorzaak van dit jammerlijk ongeval was, en zich koelbloedig, doch met een grimmig gelaat, zonder een woord te spreken, weder in zijne kajuit begaf, eenen vreesselijken blik slaande op ons allen, uit wier midden een afkeurend gemompel en halfluide verwenschingen oprezen. Wij waren met ons achten jonge matrozen, en het was uit ons, dat hij zich eenen anderen oppasser wilde kiezen. Des namiddags werden wij, te dien einde, op het dek geroepen, en elk onzer beefde op het denkbeeld van die doodelijke voorkeur te zullen erlangen. Steeds aan het ergste gewoon, twijfelde ik bijna niet
meer, of ik zoude het uitverkorene slagtoffer worden, en, inderdaad, een der Stuurlieden van het verongelukte schip den Bovenkerkerpolder, die zich hier insgelijks als zoodanig bevond, voegde zich bij den Kapitein, en zeide hem, dat niemand beter dan ik voor dien post geschikt was; hij wist, dat ik op al mijne reizen Kajuitwachter was geweest, en goed schrijven en teekenen konde. Meer behoefde er niet, om de keuze van den Kapitein te bepalen, die mij beval hem in de kajuit te volgen, en dus zag ik datgene gebeuren, waarvoor ik mij, nog kort geleden, beveiligd waande, en mij aan de dagelijksche mishandelingen en wreedheden van eenen ongevoeligen woestaard ter prooije.   Bevende en mijn hard noodlot inwendig vervloekende, trad ik in de kajuit, waar hij mij dadelijk, op zijne wijze boertende, zeide: ‘Pas op, knaap! dat gij de eerste zalving te goed houdt, want als gij eens gesnoept hebt, zult gij wel meer bekomen.’ - Hierop zond hij mij henen.   Ik nam mij voor, door de stiptste oplettend-heid en ijver, zijne genegenheid te winnen en het gedreigde kwaad van mij af te wenden, dan te vergeefs; - het duurde niet lang, of ik ondervond de uitwerkselen zijner bedreigingen.   Den tweeden dag van mijnen nieuwen post meende hij, bij het middagmaal, op eenen der schotels eenige onzuiverheid te bespeuren, en liet mij dadelijk, door twee Kwartiermeesters, honderd slagen toetellen.   Sedert dien tijd verliep er zelden een dag, dat ik niet gestraft werd, hetzij door hem zelven of op zijn bevel. Ik trachtte, op alle mogelijke wijzen, mijnen pligt, tot zijn genoegen, te vervullen, schreef zijn Journaal, teekende gezigten en plans van eilanden en kusten; doch alles was vruchteloos bij dezen schoft, en het allergeringste verzuim, de minste fout en het onschuldigste vergrijp, zoo als van niet op hetzelfde oogenblik in de kajuit te verschijnen, als hij riep - het breken van eene pijp - een drop water, die aan een glas was blijven hangen, en soortgelijke kleinigheden meer, werden op de wreedaardigste en ongehoordste wijze gestrast. Indien de eerste Stuurman een menschelijk hart bezeten had, of minder afhankelijk van den Kapitein was geweest, had hij denzelven eenigermate terughouden en zelfs verhinderen kunnen in de barbaarsche voldoening van zijn bloeddorstig en wreed gemoed, maar dit was een ellendeling, door aanbeveling van den Kapitein tot dien post verheven. De vorige eerste Stuurman was te Batavia gebleven, en wilde niets meer te doen hebben met een monster, dat vermaak schepte in het pijnigen zijner onderhoorigen; de Kapitein had dus den tweeden Stuurman in zijne plaats gesteld, en daarvoor zag deze al de ongeregeldheden aan ons boord onopgemerkt over, en behandelde zelfs het volk, om onzen beul te behagen, even zoo onmenschelijk als hij zelf.   Intusschen vervorderden wij onze reize, en, veertien dagen na ons vertrek van Bengalen, kwamen wij vrij voorspoedig te Bimilipatnam aan, zijnde dit het laatste Etablissement, hetwelk de Hollanders, aan dien kant, op de kust van Orixa bezitten.   Wij bleven op die reede een paar weken
liggen, en gedurende dien tijd hield de Kapitein zijn verblijf aan den wal, zoodat ik toen wat rust genoot; doch de Hemel scheen mij slechts nu en dan eene korte verpoozing van mijn leed te gunnen, om mij versche krachten tot het verduren van nieuwe ongemakken en tegenspoeden te doen opzamelen.   Zoodra wij de benoodigde levensmiddelen ingenomen hadden, werden de zeilen weder aangeslagen, en wij vertrokken. Van dit oogenblik aan scheen het, alsof wind en stroom tegen onzen voortgang zamenspanden; gedurende drie weken bleven wij in het gezigt van Bimilipatnam laveren en ankeren, zonder eene mijl vooruit te kunnen komen; elken nacht liet de Kapitein het anker ligten, doch na een half uur zeilens noodzaakten de stroom en stilte ons telkens hetzelve weder uit te werpen: - hetgene wij den eenen dag wonnen, verloren wij steeds weder den volgenden.   Dusdanig arbeidden wij onophoudelijk, ten einde vooruit te komen, maar alles vruchteloos. De Kapitein geraakte hierdoor in zulk eene kwade luim, dat een ieder, bij zijne verschijning op het dek, van angst beefde; maar
vooral was ik het ongelukkig slagtoffer, waarop hij al zijne boosaardigheid en toorn uitstortte. Mijn toestand was inderdaad geschikt, om wanhoop in te boezemen; des daags overladen met slagen, vloeken en afmattenden arbeid, (want behalve de bediening van den Kapitein, was het bovendien mijn post, gezamenlijk met een' slavenjongen van den eersten Stuurman, om het kruiszeil aan te slaan en af te nemen) moest ik des nachts helpen bij het anker ligten en bij het aanslaan der zeilen, zoodat ik weldra weder zoodanig, door vermoeijenissen, waken, mishandelingen en hartzeer, uitgeput werd, dat ik op nieuws het oogenblik naderen zag, waarin ik, onbekwaam tot beweging, ziek ter neder zoude liggen, en dan ware mijn spoedige dood onvermijdelijk geweest, want bij Kapitein koelbier leefden de zieken niet lang; doch tot mijn geluk begon onze voorraad van levensmiddelen en water, waarmede wij gemeend hadden voor de reis tot Nagapatnam genoegzaam voorzien te zijn, nu reeds zoodanig te verminderen, dat wij ons genoodzaakt zagen weder te Bimilipatnam binnen te loopen, om ons van die onmisbare behoeften op nieuws het ontbrekende te verschaffen. De Kapitein
ging toen weder zijn verblijf aan den wal nemen, en dus had ik nogmaals een paar weken rust, en gelegenheid, om mij tot nieuwe smarten gereed te maken. Nadat wij onzen voorraad weder aangevuld hadden, vertrokken wij ten tweeden male van Bimilipatnam, met een gunstig windje. Hetzelve was echter van korten duur; en daar de mousson nu nog verder gevorderd en thans in hare volste kracht was, werd het dubbel moeijelijk, om tegen de stroomen en de zuidewinden te kampen, die hier in dit saizoen heerschen.   De onmensch, onze Kapitein, verbitterd door die aanhoudende tegenspoeden, kende nu geene palen meer in zijne mishandelingen omtrent het volk, waarop hij zijn leed, met onbeperkte woede, zocht te koelen.   Ja, bloeddorstige tijger! ik zal uwe voorraamste schanddaad aan het licht brengen; dat elk, die het leest en u kent, wete, met wien hij omgaat, en u met de verachting en het afgrijzen beschouwe, die gij verdient; gij behoordet in geene menschelijke zamenleving toegelaten te worden, maar als een wild dier veeleer aan ketens te liggen, en met uw geheel vol-gend leven, onder gestadigen arbeid en slagen, voor uwe ijsselijke wandaden te boeten, in stede van, met een aanzienlijk ambt begiftigd, het gezelschap van fatsoenlijke lieden, die u niet kennen, te besmetten; doch daarmede kan men, helaas! het leven aan zoo vele ongelukkige slagtoffers uwer beestachtige woede niet teruggeven: - in mijn oog is de beul, die zijn bestaan in het pijnigen en ter dood brengen van aan hem geheel onbekende menschen vindt, of de slagter, die koelbloedig het onnoozele lam de keel afsteekt, veel achtingwaardiger, en mij een aangenamer gezelschap, dan gij, dien ik verfoei.   In een mijner vroeger uitgegevene WerkenZie het begin der Reize van Madras over Tranquebar naar Ceylon.

Aanm. van den Uitgever. heb ik ter loops van de euveldaden gewag gemaakt, die hij, tijdens mijn verblijf aan boord van zijn schip, beging; doch thans is de gelegenheid geboren, waarin men die in al hare afschuwelijkheid zal kennen.   Twee lascars, of zwarte matrozen, die ons vee moesten oppassen, hadden een gedeelte van het water, dat men hun voor hetzelve ge-geven had, toe hun eigen gebruik genomen. Onze beul hiervan, op de eene of andere wijze, kennis bekomen hebbende, kwam boven, deed hen beide voor den grooten mast binden, stak toen eene pijp tabak aan, en liet hen zoo lang, door vier Kwartiermeesters, met endjes slaan, totdat hij zijne pijp koelbloedig uitgerookt had. De ongelukkigen vielen spoedig in zwijm; doch de afschuwelijke booswicht deed een brandend hout uit de kombuis halen en tegen onderscheidene deelen van hun ligchaam leggen, totdat zij bijkwamen, wanneer hij er weder op los liet slaan - een ijsselijk gezigt! De ongelukkigen hingen eindelijk zonder beweging of schijnbaar gevoel aan hunne armen, en alleen het rillen hunner ledematen en de trekkingen der zenuwen op de ontbloote beenderen hunner schouders en rug gaven bewijs van leven. Ik kan er niet aan denken, en evenmin aan de menigvuldige mishandelingen, die ik zelf van hem verduurd heb, zonder dat het bloed mij in de aderen kookt, en de lust mij bekruipt om de aarde van zulk een monster te verlossenHij bekleedt, namelijk, een' aanzienlijken post in eene naburige stad, en leeft nog op het oogenblik.; ik
had hem in de Oostindiën den dood gezworen, wanneer ik hem daar weder ontmoet had; doch thans hebben de jaren langzamerhand mijne drift bekoeld, en ik ben te wijs geworden, om voor zulk een gedrogt gevaar te willen loopen van mijn leven op het schavot te verliezen, hetwelk hij veeleer verdiende te betreden. Intusschen is het een geluk voor ons beide, dat hij, ofschoon in de nabijheid, echter niet in dezelfde stad woont als ik: de Hemel beware mij! - ik zoude gewis niet in staat zijn, ook nu nog, mijne drift en gegronden haat te bedwingen, indien ik het ongeluk had hem ergens te ontmoeten.   Nadat hij zijne pijp uitgerookt had, werden de arme lascars ontbonden, en als lijken naar omlaag gedragen, en, inderdaad, des avonds waren zij beide, na het uitstaan van onlijdelijke smarten, reeds dood.   Weinige mijner lezers kunnen zich waarschijnlijk een regt begrip vormen, wat het is een' mensch, of ander schepsel, in den letterlijken zin, dood te slann - wat het is, iemand, die eenige oogenblikken te voren nog
frisch en gezond was, alleen door overmaat van pijn, te zien sterven. En dit konde dit monster gevoelloos doen uitvoeren, en met een helsch vermaak aanschouwen! Ik weet geene woorden te vinden, om mijn afgrijzen en haat, die mij tegen hem bezielen, uit te drukken; alles, wat de valschheid, laagheid, koele wreedheid en verraderij allerafschuwelijkst hebben, was in zijne zwarte ziel besloten; zijn geheel leven is eene aaneenschakeling van euveldaden en barbaarschheid geweest: men denke slechts aan hetgene men mij in het hospitaal zeide, en hoe hij door de geheele Oost reeds bekend was.   En hiervoor is hij ongestraft gebleven? De wetten hebben dan geene kracht, om soortgelijke boosdoeners te straffen; of zijn zij alleen toepasselijk op hem, die onvermogend is derzelver gestrengheid door vermogende vrienden en het nog krachtiger' goud te ontduiken? - Aan eene aanklagt tegen Kapitein koelbier ontbrak het althans niet, want nog geheel vervuld van het hemeltergend tooneel, dat ik had moeten bijwonen, en terwijl de Kapitein zich, alsof er niets gebeurd ware, te slapen
had gelegd, stelde ik van die feit een aandoenlijk en getrouw verhaal op, hetwelk naderhand door den Serang, of Opperste der lascars, benevens onzen Dominé en de meeste Onderofficieren, in het geheim onderteekend werd, ten einde daarmede hunne aanklagt te staven, die zij voornemens waren in te leveren, zoodra wij te Nagapatnam zouden aangekomen zijn. Die aanklagte heeft echter geen nadeelig gevolg voor den moordenaar gehad, ten zij mogelijk eene zware lating aan zijne beurs.   Weinig tijds daarna werd zijn eigen neef het slagtoffer van zijne ongehoorde barbaarschheid. Deze ongelukkige jongeling sukkelde, sedert ons vertrek van Bengalen, aan eene hevige anderendaagsche koorts. Op zekeren morgen, dat hij zich mogelijk zieker gevoelde, dan te voren, bleef hij iets langer, dan gewoonlijk, in zijne kooi liggen. Dit maakte den Kapitein zoo verwoed, dat hij hem dadelijk noodzaakte zich in de mars te begeven, en daar te blijven zitten, zonder eten of drinken, van des morgens tien tot des namiddags vier ure, blootgesteld, bij eene volstrekte windstilte, aan de ondragelijkste hitte en dorst. Toen hij ein-delijk verlof kreeg, om weder naar beneden te komen, was hij er niet meer toe in staat, en men moest hem met een' looper of vanglijn aflaten; het deerniswaardige jonge mensch was reeds halfdood; denzelfden avond verhief zich zijne koorts tot eene ijlhoofdigheid, en drie dagen daarna was hij een lijk.   Dit was de vierde moord, aan boord van ons schip, op deze korte reize. Eindelijk, door middel van des nachts te zeilen en des daags het anker te werpen, kwamen wi], na den afmattendsten arbeid, op de reede van Jaggernaikpoeram aan.   Thans had ik wederom eenige rust, gedurende twee weken, dat wij hier vertoefden, en die de Kapitein aan den wal doorbragt. Nadat wij ons op nieuws van levensmiddelen en water voorzien hadden, staken wij weder in zee, en hadden nogmaals met dezelfde moeijelijkheden en tegenspoeden te kampen. Tien dagen bleven wij in het gezigt van Jaggernaikpoeram, zonder eenigzins te vorderen. Het volk had geen oogenblik rust; bij het minste koeltje moesten de zeilen aangeslagen en alles gereed gemaakt worden, om ons, een half uur daarna, door den stroom nog verder teruggedreven te vinden, dan toen wij het anker ligtten.   Ik zal den lezer niet vervelen met een uitvoerig verhaal van al de mishandelingen en pijnigingen, die ik van onzen Kapitein moest verduren. Genoeg zij het te zeggen, dat ik zoo veel slagen ontving, dat mijn rug niet dan ééne wonde was, en de Chirurgijn de grootste moeite der wereld had, om te verhinderen, dat het koud vuur er bij kwame, vermits de halfgeheelde wonden dagelijks, door nieuwe slagen, vaneengereten werden. De pijn en het ongemak, welke ik daaraan uitstond, waren onbeschrijfelijk; des nachts was het mij niet
mogelijk, anders dan op den buik liggende, te slapen.   Meer dan eens, wanneer de smarten en de ongemakkelijke houding, waarin ik moest liggen, den slaap van mijne vermoeide oogen deden vlieden, zette ik mij op het boord van het schip neder, en beklaagde, bitterlijk weenende, mijnen droevigen en inderdaad allerwanhopigsten toestand; - menigmaal was ik alsdan op het punt van aan mijn lijden een einde te maken en mij overboord te laten glijden. - ‘Wat draal ik?’ - dacht ik soms - ‘tusschen mijn lijden en eene oogenblikkelijke verlossing, die mij mijn beul niet kan beletten, bestaat slechts ééne schrede, ééne smalle plank, één sprong: - ja, eene enkele afglijding van het scheepsboord, waarop ik thans zit, is het alleen, die mij van den welkomen dood en van de eeuwigheid scheidt, in welke ik alleen de schuilplaats voor al mijn eindeloos lijden en onafzienbare ellende voor het vervolg kan verwachten.’   Een beginsel van Godsdienst, en de bewustheid, dat mijn lijden, althans het tegenwoordi-ge, spoedig eindigen moest, hielden mij terug. Meer dan dit alles, echter, had ik mijn behoud en de verhindering in mijn rampzalig besluit, waartoe de wanhoop en ondragelijkheid van mijn lot mij dagelijks meer en meer dreven, aan eenen beschermengel te danken, dien de Voorzienigheid mij, in de gedaante der vriendschap, toevoegde. - o, Mijn vriend koning! waart gij nog in staat deze regelen te lezenNa mijne vestiging te Nagapatnam vertrok hij met een ander Kompagnies-schip naar Batavia, en stierf aldaar, in het hospitaal, aan eene geringe, maar, als naar gewoonte, verkeerd behandelde ziekte.

Aanm. van den Schrijver., hoe zoudt gij u van mijne dankbaarheid en onveranderlijke vriendschap overtuigen, ofschoon zulk een bewijs overtollig zoude zijn; doch, helaas! uwe oogen zijn reeds vroegtijdig gesloten geworden, en in den bloei uwer jaren werdt gij een offer der verkeerde behandeling in die verwenschte hospitalen, waarvan ik een zoo scherp als waar tafereel heb geschetst.   Vaak, als de wanhoop mij dreigde te vermeesteren, en mijne ziel met de verschrikkelijkste
voornemens zwanger ging, was hij het, die mij opzocht, die mij troostte, en die een, voor mij zoo ongewoon, medegevoel in mijnen drukkenden toestand toonde. ‘Houd moed, mijn ongelukkige vriend!’ - zeide hij, als ik, in sombere treurigheid verzonken, des nachts op het dek zat, en de beelden mijner kindsche jaren voor mijnen geest opkwamen, - ‘houd moed! nog een korte tijd, en gij zijt aan den eindpaal uwer rampen; gij hebt u gelukkig maar voor ééne reis met den wreeden koelbier verbonden, en zoodra wij te Nagapatnam komen, zijt gij van zijne ongehoorde tirannij ontslagen, en daar kunt gij mogelijk dienst op een retourschip bekomen; vertrouw op de Voorzienigheid: uwe rampen zijn te hoog gestegen, om niet spoedig ten goede te veranderen.’ -   De troost, van iemand te hebben, aan wien ik mijn leed konde klagen, en die zich daarvoor niet ongevoelig toonde, was van veel meer uitwerking op mijn gemoed, dan de gronden, waarmede hij mij eene spoedige verligting mijner ongelukken trachtte te betoogen; ik wist maar al te wel, hoe ver de magt van
de Scheeps-Kapiteinen der Kompagnie in die gewesten strekt, en dat bij het gebrek aan volk, waarover Kapitein koelbier steeds te klagen had, doordien een ieder, die eenigzins konde, zijnen dienst ontweek, slechts weinig hoop voor ons, die eens in zijne magt waren, overbleef, om van dezelve ontslagen te geraken. Ook was de hoop van op een retourschip geplaatst te worden zeer onwaarschijnlijk, zoo niet geheel ongegrond.   Intusschen kan ik het den braven koning danken, dat ik tot geene wanhopige uitersten verviel. Hij was de zoon van eenen Predikant te Embden, en had, door het lezen van opgesierde reisverhalen, eene onwederstaanbare zucht voor het scheepsleven, of veeleer tot het bezoeken van vreemde landen, opgevat.   Daar zijne ouders zich echter niet tot zijne wenschen wilden voegen, hadden zij het hartgrievend verdriet, dat deze eenige zoon hen onverwachts verliet, en, door den bijstand van eenen verren aanverwant, te Amsterdam, bij de Oostindische Kompagnie, dienst nam. Zijn
goed gedrag en uitgebreide kundigheden, doch, meer dan dit alles, de goede aanbevelingen van zijnen neef, te Amsterdam, hadden hem tot den rang van derde waakOf anders Sous-Luitenant.

Aanm. van den Schrijver. doen bevorderen. - o Hoe dikwerf heeft hem zijn overhaaste stap niet berouwd! Van het eene Indische gewest naar het andere gezonden, zworf hij nu mede reeds verscheidene jaren in die zeeën, en al zijne pogingen, om naar Europa terug te keeren, waren vruchteloos; - zijne ouders hebben hunnen zoon nooit weder gezien.   In den aanvang was het, van zijnen kant, alleen medelijden, dat hem nader tot mij bragt; doch toen hij daarna mijne rampspoedige lotgevallen, en de overeenkomst, die er tusschen die van ons beide plaats had, verstond, werden wij de vertrouwdste vrienden, en beschouwden elkander niet alleen als rampgenooten, maar veeleer als broeders, die hunne wederwaardigheden gezamenlijk te torschen hebben. Gedurende het verblijf van den Kapitein te Jaggernaikpoeram, hadden wij volkomen den tijd, om onze harten voor elkander uit te storten en ons wederkeerig troost te geven. Onvergetelijk zijn mij de streelende gewaarwordingen, die mijne ziel als een levend vuur doorstroomden, wanneer ik de tranen uit zijne mannelijke oogen zag barsten, op het gezigt van mijne gewonde en gekneusde leden. Ach! waarom was ik niet bij hem, toen hij in het hospitaal, te Batavia, ziek ter neder lag! - dáár heeft hij den troost moeten ontberen, dien hij, in zoo ruime mate, aan mij uitdeelde, - dáár heeft hij, verlaten en hulpeloos, onder de onbarmhartige handen der Doktors, Chirurgijns, Ziekenoppassers, en hoe zij verder heeten mogen, den geest gegeven, zonder eenen vriend te bezitten, die zijne verstijvende oogleden sloot!   Het herdenken aan deze treurige omstandigheid kan mij nog vaak het hart benaauwen, en tranen van dankbaarheid en weemoed uit de oogen persen.   Dan, genoeg hiervan. Menigen lezer zullen deze gevoelens overdreven, romanesk of wel geheel onbestaanbaar voorkomen; doch elk,
die zich in eenen toestand, gelijk aan den mijnen, bevond, weet, hoe onschatbaar reeds een medegevoelend en menschelijk hart voor den ongelukkigen is; terwijl hij, die het geluk heeft een waar vriend aan te treffen, in zekeren zin boven alle smarten verheven is.   Middelerwijl liep de kwade mousson op het einde; wij hadden van tijd tot tijd een noorderkoeltje, en de stroomen waren daarbij minder sterk, zoodat wij nu eenigen meerderen voortgang maakten, en ik nu welhaast het einde onzer rampspoedige reize en dat van mijnen allerbeklagelijksten toestand te gemoet zag; want ik had vast besloten, mij niet weder aan eene reize met den tiran koelbier te wagen, en, het koste wat het wilde, bij onze aankomst te Nagapatnam, het schip te verlaten, al zoude ik van hetzelve deserteren en bij eene andere natie overgaan.   Er ontbrak echter weinig aan, of ik ware eerder aan het einde van mijn leven, dan aan dat van onze reize gekomen, en zoude bijna onder de bloedgierige klaauwen van den verfoeijelijken koelbier bezweken zijn. Op zekeren dag, namelijk, dat ik het ongeluk had met hem alleen in de kajuit te zijn, en dat ik iets verrigtte, hetwelk niet naar zijnen zin was, nam hij, zonder een woord te spreken, en terwijl ik den rug naar hem gewend had, een groot stuk hout op, en gaf mij daarmede eenen zoo geweldigen slag op het hoofd, dat het bloed mij opeens als een stroom bedekte, en ik bewusteloos ter aarde stortte.   Tot mij zelven gekomen, zag ik, dat hij bezig was mij eene groote hoeveelheid koud water op het aangezigt te werpen, waarmede hij mij tot het leven teruggeroepen had. Het was mijn geluk, dat ik niet lang in onmagt liggen bleef; want indien hij gevreesd had mij te hebben doodgeslagen, zoude hij mij gewis, door het kajuitvenster, buiten boord geworpen en gezegd hebben, dat ik er, door een ongeluk, uitgevallen was.   Ik had eene diepe wonde aan het hoofd, die onzen Chirurgijn veel werks verschafte, en drie weken na onze aankomst te Nagapatnam nog niet genezen was, evenmin als mijn rug
en lendenen, waaraan ik mijn geheele leven de merkteekenen van de meer dan beestachtige behandeling, die ik aan boord van den Tempel onderging, behouden heb.   Eindelijk kwamen wij op de reede van Nagapatnam ten anker, na, op eenen togt van gewoonlijk drie of vier weken, vijf maanden doorgebragt te hebben, en ofschoon wind en stroom, maar voornamelijk de stilten, ons buitengemeen tegen waren geweest, zouden wij evenwel spoediger onze bestemming bereikt hebben, indien de Kapitein dieper zeewaarts en niet zoo nabij de kusten had gehouden, waardoor wij meerdere koelte en flaauwere stroomen zouden ontmoet hebben; dan hij was een grooter meester in het pijnigen zijner onderhoorigen, dan in de kundigheden, die tot zijn beroep behoorden.   Den volgenden dag begaf zich de Serang der lascars aan den wal, met de door mij opgestelde verklaring voorzien, die, behalve door mij en door de meeste van het volk, ook nog onderteekend was door den Dominé en den Sous-Luitenant, die hij beide willekeurig van
zijne tafel gejaagd en in den kuil had geschoptIn den kuil schoppen, - een zeemansterm, als iemand van de Officieren, door den Kommandant, om wangedrag, onder het volk gejaagd en genoodzaakt wordt onder hetzelve te verblijven.

Aanm. van den Schrijver., om geene andere reden, dan dat zij getracht hadden, hem, wegens zijne onmenschelijke behandeling van het volk, voorstellingen te doen.   Ten gevolge van de aanklagte, door den Serang, tegen den Kapitein, op grond van die verklaring, wegens den aan zijn volk gepleegden moord, gedaan, werden wij allen, en inzonderheid de onderteekenaars van het geschrift, voor den Raad van Justitie, als getuigen, gedagvaard. Op het gezigt van mijnen vaneengescheurden rug, die met wonden overdekt was, beefde een ieder terug, en het grootste afgrijzen was op het gelaat van al de Leden van den Raad te lezen.   Hoe zelden men de Opperhoofden in gindsche landen, wegens mishandelingen, aan hunne
onderhoorigen gepleegd, straft, zoude nu echter de opeenstapeling van zoo vele gruweldaden aan onzen beul duur te staan gekomen zijn, en hem, zoo als hij verdiende, gewis het schavot hebben doen betreden, indien men naar de strengheid der wetten had willen te werk gaan; tot zijn geluk, echter, was de Fiskaal K - de hebzucht en gierigheid zelve; en door eene zware somme gelds, die koelbier hem behendiglijk in de handen wist te spelen, ontkwam deze het hem dreigende gevaar, en men hoorde er niet meer van spreken. De toenmalige Gouverneur van V -, dien ik naderhand gelegenheid had gewigtige diensten te bewijzen, heeft mij daarna zelf die schandelijke omstandigheid bekend.   Nadat onze getuigenissen behoorlijk opgeteekend waren, vroeg men, wie van ons de opsteller der verklaring was, vermits men er eenen beteren stijl en schrift in meende te vinden, dan men van zeelieden konde verwachten. Men was verwonderd denzelven in mij te ontdekken, en inderdaad mijn voorkomen was niets minder dan geschikt in mij iemand van eene goede opvoeding te doen vermoeden. Toen ik ech-ter mijnen levensloop, zoo kort mogelijk, verhaald had, en men bespeurde, dat ik voor kantoorwerkzaamheden bekwaam was, nam men mij van boord, en plaatste mij op het Negotie-Kantoor als jongsten Klerk; men deed mij kleeden en verschafte mij eene vrije woning in het fort, zoodat ik spoedig een geheel ander voorkomen had.   Niemand blijder dan ik, want ofschoon ik maar al te wel zag, dat, bij de karige bezoldiging, die mij toegelegd was, mijn lot niet zeer aangenaam, of mijne vooruitzigten anders dan bekrompen zouden zijn, was ik evenwel vooreerst van het zwalken, maar vooral van de woedende wraak van koelbier, bevrijd, waaromtrent ik niet nagelaten had in de drukkendste ongerustheid te zijn, sedert het oogenblik, dat de aanklagte wezenlijk door den Serang gedaan, en ik als de opsteller bij onzen beul bekend was; ik zag toen eerst regt in, hoe veel ik gewaagd had: - mijn hart kromp te zamen op die gedachte. Aan ontvlugten of deserteren was niet te denken; - het was volstrekt onmogelijk! - Ik
dankte den Hemel dus voor zijnen tijdigen en genadigen bijstand, in deze gevaarlijke omstandigheid.   Zoodra ik eenigzins van mijne vermoeijenissen bekomen was, en mijne nieuwe kleederen ontvangen had, ging ik, op zekeren dag, 's morgens vroeg, naar het monster toe, met mijn ontslag uit zijnen verschrikkelijken dienst in de hand en eenen degen op zijdeDe Klerken in Indië waren toenmaals verpligt denzelven te dragen.

Aanm. van den Schrijver..   Hij zat voor zijne deur koffij te drinken, en herkende mij niet in het eerste oogenblik; maar toen ik hem mijn ontslag voorwierp, scheen hij geheel ontzet, en zag mij met oogen aan, die van verbetene woede en grimmigheid fonkelden; doch spoedig eene bedaarde houding aannemende, had hij de voorbeeldelooze onbeschaamdheid van te zeggen: ‘Gaat gij mij nu verlaten, knaap! nadat ik u zoo veel goeds geaan heb?’ - Dit waren zijne eigene woorden, die mij nooit uit het geheugen zijn gegaan, zoo onverwachts klonken mij dezelve uit zijnen mond: -
hij was een huichelaar, zoo als vele van zijne soort, en veinsde aan den wal en in gezelschappen de goedheid en bedaardheid zelve te zijn; doch men moest hem aan boord van zijn schip en in zee zien: daar was hij eerst in zijn element en een tijger in menschengedaante.   Het bloed steeg mij van verontwaardiging naar het aangezigt, op dit wonderlijk gezegde: ‘Ik zal het goed, dat gij mij bewezen hebt, nooit vergeten,’ - antwoordde ik hem, met een verachtelijk gelaat, - ‘en de gruwelijke mishandelingen, die gij mij aangedaan hebt, indien wij elkander ooit op eene geschikte plaats aantreffen, in uw bloed afwasschen, of het getal uwer slagtoffers vermeerderen; dit zweer ik u!’   Hierop verliet ik hem, en heb het geluk gehad hem nooit weder te zien: de jaren, de ondervinding en de tijd hebben intusschen mijn bloed genoeg bekoeld, om mij te beletten hem op te zoeken, hoe gemakkelijk mij dit anders naderhand zoude geweest zijn. Weinig dagen daarna vertrok hij met zijn schip naar Batavia, zonder dat ik gelegenheid had, van mijnen vriend koning, anders dan door een' brief, afscheid te nemen, vermits hij geen verlof bekomen kon, om mij te bezoeken of aan den wal te gaan.   Dus was ik dan nu aan het einde mijner omzwerving en zeereizen gekomen, waarin ik, in eenen ouderdom, dien de meeste menschen nog in kinderspelen doorbrengen, alles doorstond, wat mishandelingen, ongemakken, ziekten, doodsgevaren en kwellingen van allerlei aard verschrikkelijks hebben, en gedurende welken ik meer dan eens op het punt was mijn leven te verliezen, of zelf aan mijn rampzalig aanwezen een einde te maken.   De Voorzienigheid heeft mij echter voor ongelukken, zoowel als vertwijfeling, bewaard, en mij wonderbaarlijk in mijn lijden gesterkt; - door duizenderlei gevaren en wederwaardigheden heeft de Almagtige mij als met de hand geleid, en mij dezelve doen te boven komen; - op Hem heb ik ook, gedurende mijne zoo
wisselvallige loopbaan, en in het midden der dreigendste gevaren, steeds mijn vertrouwen gesteld, en mij nooit in dat vertrouwen bedrogen gevonden.