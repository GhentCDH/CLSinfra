





Reize in eenen palanquin, of Lotgevallen en merkwaardige aanteekeningen op eene reize langs de kusten Orixa en Choromandel
Jacob Haafner


GEBRUIKT EXEMPLAAR
exemplaar universiteitsbibliotheek Leiden, signatuur: 1133 D 7 en 1133 D 8
 
ALGEMENE OPMERKINGEN
Dit bestand biedt, behoudens een aantal hierna te noemen ingrepen, een
                    diplomatische weergave van Reize in eenen palanquin, of Lotgevallen en merkwaardige aanteekeningen op eene reize langs de kusten Orixa en Choromandel in twee delen van Jacob Haafner uit 1808.
 
REDACTIONELE INGREPEN
Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1: p. π2, II en 456; deel 2: p. II en IV) zijn niet opgenomen in de lopende tekst. Deel 2, p. 328 bevat slechts noottekst.
 
[Eerste deel]
[pagina π1]
REIZE in eenen PALANQUIN.
 
[pagina I]
REIZE in eenen PALANQUIN; of lotgevallen en merkwaardige aanteekeningen op eene reize langs de kusten orixa en choromandel. door L. HAAFNER.
in twee deelen.
EERSTE DEEL.
te AMSTERDAM bij
JOHANNES ALLART,
MDCCCVIII.
[pagina XIII]
INHOUD.


EERSTE HOOFDSTUK.



Vertrek van Bimilipatnam. - Het Mangabosch. - Beschrijving van eenen Palanquin. - Vermakelijk reizen in denzelven. - Aankomst in de valleije van Shiemanchelom. - Beschrijving van dezelve en van den berg. - Mislukt voornemen.
Bladz. 1


TWEEDE HOOFDSTUK.



Afkeer der Indianen voor de Europeanen. - Vanwaar zijn oorsprong. - Vergelijking van het karakter en de levenswijze dezer beide volken. - Beklimming van den Berg. - Opgang der Zonne. - Beschrijving van dit heerlijk gezigt. - Vertrek van Shiemanchelom.
Bladz. 42

 GEBRUIKT EXEMPLAAR exemplaar universiteitsbibliotheek Leiden, signatuur: 1133 D 7 en 1133 D 8   ALGEMENE OPMERKINGEN Dit bestand biedt, behoudens een aantal hierna te noemen ingrepen, een
                    diplomatische weergave van Reize in eenen palanquin, of Lotgevallen en merkwaardige aanteekeningen op eene reize langs de kusten Orixa en Choromandel in twee delen van Jacob Haafner uit 1808.   REDACTIONELE INGREPEN Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1: p. π2, II en 456; deel 2: p. II en IV) zijn niet opgenomen in de lopende tekst. Deel 2, p. 328 bevat slechts noottekst.   [Eerste deel] [pagina π1] REIZE in eenen PALANQUIN.   [pagina I] REIZE in eenen PALANQUIN; of lotgevallen en merkwaardige aanteekeningen op eene reize langs de kusten orixa en choromandel. door L. HAAFNER. in twee deelen. EERSTE DEEL. te AMSTERDAM bij JOHANNES ALLART, MDCCCVIII. [pagina XIII] INHOUD.    [pagina XIV]    [pagina XV]    [pagina XVI]    [Tweede deel] [pagina I] REIZE in eenen PALANQUIN.   [pagina III] REIZE in eenen PALANQUIN; of lotgevallen en merkwaardige aanteekeningen op eene reize langs de kusten orixa en choromandel. door J. HAAFNER. in twee deelen. TWEEDE DEEL. te AMSTERDAM bij JOHANNES ALLART, MDCCCVIII.   [pagina V] INHOUD.    [pagina VI]    [pagina VII]    [pagina VIII]    2010 dbnl   Jacob Haafner, Reize in eenen palanquin, of Lotgevallen en merkwaardige aanteekeningen op eene reize langs de kusten Orixa en Choromandel. Johannes Allart, Amsterdam 1808    DBNL-TEI 1 De Reize, die ik het geachte Publiek hier aanbiede, is, zoo ik niet beter weet, nieuw, en onder de menigte Oost- Indische Reisbeschrijvingen eenig in hare soort.   De Lezer zal er vele belangrijke zaken, aangaande den godsdienst, de ceremoniën, de gewoonten, de zeden en de gebruiken der Inboorlingen van Orixa en Choromandel,

aantreffen; alsmede eene uitvoerige beschrijving van die landen, met derzelver steden, dorpen, tempels, antieke bouwvallen, enz. De levenswijze der Engelschen aldaar, hunne oorlogen met tippoe saheb, deszelfs leven en dood, de overheering van zijn rijk, en eene menigte andere nog onbekende en aanmerkenswaardige zaken en bijzonderheden.   Wat mijne ontmoetingen en lotgevallen, op deze reize, betreffen, dezelve komen, hoe vreemd zij den Lezer ook mogen schijnen, niet te min met de zuivere waarheid overeen. Ik zoude, zoo het noodig ware, genoegzame en onwedersprekelijke bewijzen kunnen bijbrengen, die allen twijfel aan dezelven zouden doen ophouden en benemen.   Ik heb mijnen haat en mijne verontwaardiging tegen de Engelschen, wegens de ongeregtig eden en geweldenarijen, die zij in gindsche landen, omtrent de ongelukkige Inboorlingen uitoefenen, in mijne Verhandeling over de Zendelingen, zoowel als in mijne, in 1806

uitgegevene Reize van Madras naar ceilonHet vervolg, zijnde eene Reize te voet, door het binnenste van dit Eiland, met eene uitvoerige beschrijving van hetzelve, zal waarschijnlijk nog binnen dit jaar het licht zien., te zeer aan den dag gelegd, dan dat ik hen ditmaal zoude sparen, en hunne dwingelandij met stilzwijgen overstappen. - Integendeel heb ik eenige hunner oude euveldaden, die zij in gindsche landen hebben gepleegd, weder aan de vergetelheid ontrukt, en hunne afschuwelijke handelwijze - en de ontallijke rampen, welke zij over die beklagenswaardige volkeren, door hunnen onverzadelijken gouddorst en onbepaalde heerschzucht, hebben gebragt en nog brengen, naar waarheid beschreven.   Ik heb, daar en tegen, de Indianen, bij alle gelegenheden verdedigd, en van derzelver zachtzinnigen, medelijdenden en vreedzamen aard, van hunne matigheid, en andere deugden, met dien los gesproken, die hun met regt toekomt, en die geen

onpartijdig beoordeelaar hun kan weigeren.   Ik heb het vooroordeel, dat men hier in Europa in het algemeen tegen hen koestert, op alle mogelijke wijze bestreden; dit noodlottig vooroordeel, dat de voornaamste bron is, waaruit alle de rampen, die hen sedert het begin der ontdekking hebben getroffen, voortspruiten, en dat nog gedurig gevoed en aangekweekt wordt, door de valsche berigten van dweepachtige geestelijken, en andere, wier belang het is, om hen met de vuilste ondeugden te betigten, en in een hatelijk en verachtelijk licht te stellen.   Het is wel eens tijd, dat er onder zoo veele Oost-Indische Reizigers, een optrede, die wet ijver de verdediging van deze zoo miskende, en door sommigen met de zwartste kleuren afgemaalde, volkeren, op zich neme, hunne lasteraars logenstraffe en wederlegge, en hen van alle deze valsche en belagchelijke beschuldigingen en sprookjes, die men niet ophoudt van hen

te verspreiden, trachte te zuiveren en vrij te spreken.   Ik heb nu eenmaal deze taak en pligt op mij genomen, en zal er ook, als een eerlijk man, in volharden, en geene gelegenheid laten voorbij gaan, om dezelve te vervullen, wat men ook van mij zeggen en denken moge.   Om die reden heb ik (zonder partijdigheid) in mijne vorige Schriften niet alleen, maar voornamelijk in deze Reisbeschrijving, alles bijgebragt en gezegd, wat ik noodig oordeelde, om het hier in Europa zoo diep ingewortelde vooroordeel, tegen deze volkeren, uit te roeijen, en alle valsche berigten, die de onkunde, het eigenbelang, de boosheid en de dweepzucht voortaan van hen nog verspreiden mogten, krachteloos te maken. Om hen uit de diepe verachting, waarin zij zijn gedompeld, te verheffen, heb ik hunne deugden en zachtzinnigen aard, in een helder daglicht gesteld; ik heb, om die trotschheid te matigen, met

welke wij algemeen op hen nederzien, vergelijkingen moeten voorstellen, tusschen hunne zeden en levenswijze met de onze, tusschen hunne dwaze, belagchelijke en hatelijke gewoonten en gebruiken, met degene, die bij ons in zwang gaan, en ik laat het aan het oordeel van den onpartijdigen Lezer, wie van beiden de andere daarin overtreft. Ik heb niets overdreven. Wat ik geschreven heb, is uit liefde tot de waarheid - uit menschlievendheid en met een zuiver oogmerk, geschied. Mogt het dien indruk maken, dien ik er van verwacht!   Indien, vroeg of laat, de een of ander mijner Lezers naar de Indië zoude willen gaan, om er fortuin te maken, waarvoor hem de Hemel beware! zal hij er ten minste, (zoo hij aan hetgeen ik van gindsche Inboorlingen heb gezegd geloof slaat,) met dat domme vooroordeel bezield, niet aankomen, met hetwelk zoo velen derwaarts vertrekken. Hij zal deze volkeren, zonder zich aan derzelver kleur, godsdienst en gebruiken te storen, als zijne medemen-schen aanmerken, van God en de natuur met hetzelfde regt en dezelfde aanspraak, als hij, tot leven, vrijheid en geluk geschapen - en op deze wereld geplaatst. En zoo het geval hem het gebied over sommige derzelve geeft, hen met zachtheid en billijkheid regeren; en dus zal mogelijk deze Reisbeschrijving nog vele duizenden tot nut en heil verstrekken.   Wat ik overigens van de gindsche Europeanen in dit werk gezegd heb, betreft meestendeels de Engelschen; doch is ook in vele opzigten op de Hollanders in onze Etablissementen in de Oost, (van de West wil ik niet eens spreken) toepasselijk.   Ook zij leven somtijds, met de arme Indianen, op eene allezins onbetamelijke wijze. Ook zij veroorloven zich vaak, om aan hunne goudzucht te voldoen, onderdrukkingen en geweld, en oefenen de willekeurigste oppermagt aan hun uit. Dus heeft men altoos met hen gehandeld, van den

beginne af; zoo handelde men nog in mijnen tijd.   Doch eene streelende hoop en vooruitzigt vervult mijne ziele. Met de verandering van regeringsvorm, die laatstelijk in ons vaderland heeft plaats gehad, zullen, zonder twijfel, de zaken in Indië mede eene andere en betere gedaante krijgen. In de ons nog overgeblevene Etablissementen is dit, waarschijnlijk, zoo veel de tijdsomstandigheden het wilden toelaten, voor een gedeelte reeds geschied. Bij de teruggave der andere, na eenen glorierijken vrede, zullen voorzeker alle deze misslagen, verkeerdheden en gebreken, die in deze bezittingen heerschten, en het verlies derzelve, de uitputting en de verarming dier landen en volkeren, en de ruïne der Maatschappij veroorzaakt hebben, ophouden, en niet meer bestaan. De geweldenarijen en roofzucht, waaraan sommige Compagnies dienaren zich schuldig maken, zullen paal en perk gesteld worden - want om ze geheel te beletten en op te doen houden - is volstrekt onmogelijk. In plaats van avon-turiers en fortuinzoekers, gunstelingen, bankroetiers en dergelijke, zal men voortaan brave en wegens hunne kunde en deugd bekende mannen, in aanzienlijke posten en bedieningen, derwaarts zenden; die de belangen en het voordeel der Maatschappij met ijver behartigen, alle dieverijen, ongeregtigheden en geweldenarijen te keer gaan en stuiten, en de Inboorlingen met zachtheid en billijkheid zullen regeren.   Onze doorluchtige vorst zelf, zal hen onder zijne magtige bescherming nemen; zijne regtvaardigheid en zoo zeer beroemde menschlievendheid, zal niet toelaten dat men hen, als weleer, onderdrukke, uitplundere en mishandele, hij zal alle geweld en wreedheden, die men aan hun zoude mogen uitoefenen, ten strengste wreeken, en met dezelfde vaderlijke bezorgdheid over zijne Indiaansche onderdanen zijn aangedaan als waarmede hij het geluk en welzijn van die van Europa zoekt te bevorderen en ter harte neemt.   Indien ik door dit werk de eerstgenoemden

op de eene of andere wijze tot eenig nut en voordeel kan verstrekken, en onder de anderen de goedkeuring dergenen, die hetzelve lezen, mag verwerven, dan ben ik voor mijne moeite ten hoogste voldaan. ‘Ramsander!’ zeide ik tot mijnen DobaschEen Dobasch is zoo veel als bij de Franschen een homme d'affaire. Elk Europeaan in de Indiën, die eenen post of ambt bekleedt, of boven het gemeen verheven is, heeft er een. De Dobasch houdt rekening van inkomsten en uitgaven, hij doet boodschappen, heeft het opzigt over de mindere Dienaars; hij volgt zijnen Meester als dezelve wandelt of uitgaat, is zijn Boekhouder, zijn Cassier, zijn Makelaar; koopt en verkoopt - en het is voornamelijk in de Negotie (waarin zij zeer doorslepen zijn,) dat men deze lieden met vrucht gebruikt, zij zijn den Europeaan volstrekt onontbeerlijk. - Die een' goeden en trouwen Dobasch heeft is gelukkig. ‘wij zullen de Thonij in Gods

naam maar laten zeilen. - Ik ga over land! - bestel mij acht Koelies! - Morgen met den dageraad wil ik vertrekken. Mijn vriend martin zal mij wel eenen Palanquin leenen; hij heeft er twee - of anders moet gij er eenen zien te huren; bezorg mij ook een paar flesschen ArakOm op de reize Punch te maken., en vijf honderd Sheroutes;Sheroutes of Cegaren. De Bimilipatnamsche Tabak is de beste langs de gansche kust. haast u, en maak dat alles gereed is.’ De zaak was eigenlijk zoo gelegen. Ik moest naar Mazulipatnam - en was in het begin voornemens die reize in eeneThonij is een inlandsch vaartuig, waarvan de planken aan elkanderen zijn genaaid; men heeft ze van verschillende grootte, de dubbelde Thonijs van twee masten steken wel in zee en gaan uit het gezigt van de kust.

Thonij te doen, die toen juist op de reede lag en derwaarts stond te vertrekken. De gelegenheid was zoo kwaad niet; als alles wel ging, en wij doorzeilden, zoude het op zijn hoogst een reisje van drie of vier dagen zijn; want wij waren in het saizoen, waarin wij wind en stroom zouden mede hebben. Doch bij nadere overweging en herinnering, aan hoe vele ongemakken men in zoo eene Thonij is blootgesteld, (want ik had meer met dezelve gevaren,) hoe ellendig en bekrompen men er zich in moet behelpen, hoe langdurig en vervelend somtijds de kortste reizen in dergelijke vaartuigen zijn - de onkunde en vreesachtigheid der TandelsTandels worden de Schippers der enkelde Thonijs genoemd, dat zooveel beteekent als Bootsman; die van de dubbelde Thonijs heet men Naïkkoda of Bevelhebber; deze laatste hebben eenige kunde van het compas en de kaart, kunnen hoogte nemen enz., die gemeenlijk des nachts ten anker gaan, bij den minsten sterken wind in de eerste de beste haven vlugten, altoos langs den wal houden, om den ankergrond niet te verliezen, en andere onaangenaamheden meer,

veranderde ik van gedachten, en nam voor, de reis over land te doen. Bij eene reize te land had ik voor al deze onaangenaamheden niet te vreezen. Wel is waar het kostte mij eenige PagodenPagoden, eene gouden munt: men heeft ze van verschillende waarde. Om de Zuid gaan Portonovosche Pagoden, te Madras Ster-Pagoden, en te Bimilipatnam en andere plaatsen om de Noord, driebeeldige Pagoden; deze laatste zijn de zwaarste, en gemeenlijk ƒ5 waardig. meer, maar daarvoor genoot ik ook gemak, rust, vermaak - en de heerlijke gezigten van Dorpen en Landerijen. Doch wat mij voornamelijk tot eene landreize bewoog, was de begeerte, om den vermaarden berg Shiemanchelom te zien, waarvan ik zoo veel had hooren spreken, en wiens jaarlijksch feest men juist had begonnen te vieren. Mijn besluit was dus genomen. Ik wilde de reize naar Mazulipatnam in eenen Palanquin doen. Men reist in die landen niet anders dan te voet, te paard, of in eenen Palanquin; voor wagens en rijtuigen zijn de wegen daar niet geschikt. Monsr. martin was een Franschman, die zich te Bimilipatnam had nedergezet, en se-dert eenige jaren in die plaats als Doctor practiseerde. Hij was een bonvivant, en had zich, door zijn losbandig leven, eene ongeneeslijke ziekte op den hals gehaald, die hem somtijds schrikkelijk deen lijden. ‘Hoor vriend!’ zeide hij tot mij, toen ik hem eenen zijner Palanquins ter leen vroeg, ‘daar staan zij beide - kies er eenen van, en houd hem als een aandenken. Ik zal welhaast geen Palanquin meer noodig hebben, en zal blijde zijn als de Comedie een einde heeft: zoo zij mij te lang duurt, laat ik zelf de gordijn vallen - gij weet hoe ik over die zaak denk.’ Daar wij in den goeden Mousson waren, koos ik den Tent- in stede van den Schelp-Palanquin, als zijnde de eerste ligter en luchtiger, en het uitzigt vrijer en minder belemmerd. Ik bedankte hem voor zijn aanzienlijk geschenkEen Palanquin met een' fraai gebogenen Bamboes kost somtijds 2 à 300 Ropijen en meer, al naar de bogt van den Bamboes hoog is., en wij namen een hartelijk afscheid van elkanderenIk zag hem nooit weder; want eenigen tijd daarna vernam ik, dat hij zich eenen kogel door het hoofd had gejaagd, om een einde aan zijn lijden te maken.. Van hem ging ik bij mijne overige vrienden rond; ik bezocht nog eens al de personen en plaatsen waarin mijn hart belang stelde, en begaf mij vroegtijdig naar mijn Logies, om alles in gereedheid te brengen. Ik ben een vijand van met reispreparatien tot op het uiterste te wachten; men vergeet dan gemeenlijk altijd wat, en somtijds dingen van de grootste noodzakelijkheid. Voorts heb ik geene rust noch duur, wanneer ik op het punt van mijn vertrek sta. Het was nog geen drie uren op mijn horologie en ik stond al reisvaardig. Terwijl mijn bediende franciscoIk had hem gekoeht als slaaf; maar dewijl ik een doodsvijand der slavernij, slavenhaalders, slavenmakelaars, slavenhandelaars, en hoe alle die verfoeijelijke leden en agenten van deze mensch-onteerende trafiek ook heeten mogen, was, gaf ik Francisco terstond zijne vrijheid, zoo haast ik hem gekocht en betaald had, en het heeft mij nooit berouwd. bezig is de koffij en het ontbijt gereed te maken - open ik een venster, om intusschen de frissche zeelucht in te ademen; want het huis dat ik bewoonde zag op het strand uit. De maan met de millioenen sterren, en het eentoonig en dof gebulder der stortende brandingen langs den weergalmenden oever,

vermeerderden de treurige stemming, waarin mijne ziel zich op dat oogenblik bevond. Ik dacht aan eenige mij dierbare personen om de Zuid, die ik mogelijk nooit zoude wederzien. De herinnering van verloopene jaren, mijne dagen van droefheid en van vergenoegen, van voor- en tegenspoed - stelden zich weder voor mijnen geest. Francisco wekte mij uit deze mijmering. Ik nam in haast mijn ontbijt - en onverduldig wandelde ik het vertrek op en neder. Ik wilde BimilipatnamBimilipatnam op omtrent 18 gr. N. breedte, op de kust van Orixa, tusschen Ganjam en Vizagapatnam - is het Noordelijkst kantoor dat de Hollandsche Compagnie langs de gansche kust van het Schier-eiland heeft.
Het ligt aan de zee, en aan den voet van eenen tamelijk hoogen berg, op welks midden eene Pagode staat, waarin alle nachten een vuur of licht onderhouden wordt, dat zeer ver kan gezien worden, en de zeelieden tot eene baak dient.
De eigenlijke naam van het Dorp is Bhiempatnam. Sommigen willen, dat het in aloude tijden eene groote en volkrijke stad was, en dat deze naam zijnen oorsprong heeft van Bhiem.een' der helden in denMahabharoth, een Indiaansch Heldendicht, hetwelk in schoonheid, vinding en verhevenen stijl dat van Homerus (naar mijn oordeel) verre overtreft. - Het onderwerp is eene ware geschiedenis. Mahabharoth, die er zijne Residentie in zoude hebben gehad - anderen weder meenen dat deze naam van het Tellinggasche woord Bhiem, dat Rijst beteekent, herkomstig is; om dat er voortijds in den omtrek van dit Dorp veel Rijst geteeld werd; en de Hollandsche Compagnie er wel geheele scheepsladingen van naar Ceilon verzond. Doch dit heeft bijna geheel opgehouden, dewijl er zoo veel Rijst niet meer geteeld wordt dan voorheen.
De handel op die plaats was even als op alle Compagnies Etablissementen, op verre na, dezelfde niet meer als in vorige tijden; en sedert den oorlog van 1781 is ze bijna gansch vervallen. Alleen nu en dan werden er eenige koopmanschappen in plaats van contanten naar toegezonden, en dat nog maar in geringe quantiteit, want veel durft men er niet vertrouwen, wegens de gestadige troebelen en oneenigheden met den Seraskier, die te Chicacoil zijne Residentie houdt. Bimilipatnam behoort onder zijn gebied en de Compagnie heeft het van hem in pacht.
De Kleeden en Lijwaten vallen hier veel beter en ook beterkoop dan op de andere Kantoren; waar het Catoen en de levensmiddelen duurder zijn.
Men besteedt en koopt er in, Guinees, Salempoeris, Dongrijs met roode hoofden, en Negerkleeden - alle voor Ceilon.
Het Fort is klein en niet zeer oud, en was, voor den oorlog van 1781 met de Engelschen, in een' nog redelijken staat; doch deze hebben het, met alle andere Forten der Hollandsche Compagnie, die ze op de kust had, vernield; alhoewel het van geen de minste defensie was, en alleen tot afwering van stroopende benden konde dienen., om redenen,

nog voor het aanbreken van den dag verlaten: dit waren mijne orders, en had mijn

volk te dien einde precies om drie uren besteld; het was nu over vieren. De hanen begonnen reeds te kraaijen, en de oostelijke gezigteinder te schemeren - en nog kwam er niemand opdagen. Eindelijk hoorde ik menschenstemmen in de nog eenzame straat - het was mijn Dobasch met de Koelies. De Palanquin werd nu naar buiten gebragt, de eene er overheen gespannen, mijne provisie van Arak en Cegaren aan het voeteneind, en een PittiePittie - Sluitmandje. Zij zijn plat. met wat schoon linnen, een klein schrijflaadje, en andere kleine benoodigdheden onder het hoofdkussen geplaatst - (dit was mijne gantsche bagagie; mijne overige goederen had ik aan de Thonij toevertrouwd) - en nu stapte ik in den Palanquin. ‘Salam Dore!’Vaarwel Mijnheer! riep mij mijn Dobasch toe. ‘Guarda Deus para vm̄: Senhor!’,God beware U! zeide mijn huiswaard en schudde mij trouwhartig de hand. ‘Tschollo!’Marsch.

riepen mijne Dragers - en wij vertrokken. Van Bimilipatnam tot aan Vizagapatnam houdt men voor eene poos het zeestrand, tot dat men aan het Dorp Gokolie komt; van daar gaat de weg door de gewesten van Oepara en zoo voorts - doch daar ik naar den berg Shiemanchelom wilde, die omtrent 3 mijlen landwaarts in ligt, namen wij onzen koers Zuidwest. Toen wij het Dorp achter den rug hadden, begon de dag even aan te breken, en de vroege kraaijen gaven de eerste teekens van zijne nadering. Zij verlieten bij scharen de hooge boomen, in welke zij den nacht hadden doorgebragt. Alle andere vogels ontwaakten van het gonzend geruisch harer vleugelen en van haar luidruchtig geschreeuw, dat van alle kanten door de stille lucht weergalmde. Wild zwierden zij met onophoudelijk krassen eene poos door elkanderen; en schenen zich over hunnen koers te beraden, tot dat ze eensklaps in benden vaneen scheidden, die elk naar verschillende streken vlogen, en in een oogenblik was deze ontallijke menigte verdwenen. Een half uur van Bimilipatnam ligt een uit-muntend fraaije en groote Mangatoop. Ik had er menigen vrolijken dag, in gezelschap mijner Bimilipatnamsche vrienden, met hunne vrouwen en dochteren, doorgebragt, waar wij ons met zang en dans vermaakten; dat het gansche bosch van ons gejuich en den klank onzer Muziek-Instrumenten weergalmde. Het zijn in topen en boschjes, dat de Christen inboorlingen, namenlijk Mustiezen, Topaz en andere (de Europeanen zijn voor deze eenvoudige vermaken niet) hunne bruiloftsfeesten en andere vrolijke partijen geven en vieren. Ach! ik zoude al die goede vriendelijke menschen van Bimilipatnam, die mij gedurende mijn verblijf in die plaats zoo veel beleefdheden betoond hadden, waarschijnlijk nooit weder zien. En dit liefelijk bosch! - het scheen in mijne oogen eens zoo fraai, nu ik het voor de laatstemaal zag! De goudgele MangasDe Manga is eene smakelijke, aangename en onschadelijke vrucht; hebbende de grootte van een' middelmatigen appel, doch langwerpig rond. Men kan deze vrucht, wanneer zij rijp is, tot verzadiging eten, zonder dat het de gezondheid schadelijk is, mits men er geen koud water op drinkt, als wanneer ze somtijds den bloedgang zoude kunnen veroorzaken. Deze vrucht is genoeg beschreven en bekend, zoodat ik het onnoodig oordeel, er iets meer van te zeggen, alleenlijk zal ik er nog bijvoegen, dat, alhoewel de Mangaboom, doorgaans, verbazend veel draagt, echter iedere vrucht op zoodanigen boom eenen min of meer bijzonderen verschillenden smaak heeft.
De Manga geeft eenen zeer liefelijken geur van zich. Zij werd van de Indiaansche Geneesmeesters als een specificq voor de venuskwaal gehouden, wanneer men ze gedurende eenigen tijd, als zij nog groen of onrijp is, op de nugtere maag eet.
Van deze groene of onrijpe vrucht, mits zij hare volkomene grootte reeds heeft bekomen, werd de Atchar (verkeerdelijk in Eùropa Azia genaamd) gemaakt. Men snijdt de vrucht in het midden open, haalt er de kern uit, en na dat men de holligheid met mostaardzaad, gember enz. gevuld heeft, bindt men haar met eenen draad weder aan elkanderen, en legt ze in azijn met wat Gingelie of Sezam-olie.
Bimilipatnam is beroemd wegens dezen Atchar. Nergens wordt hij beter gemaakt, en nergens op de gansche kust groeit deze vrucht grooter en vleesschiger.
De Hindous weiden den Mangaboom aan Jomraadsch, of den God des doods; om die reden verbranden zij hunne lijken met het hout van dien boom; zijn bloessem, die eenen liefelijken geur heeft, is aan Kham, den God der liefde, of den Cupido der Indisansche Fabelleer, toegewijd, die er de spitsen zijner pijlen van maakt., die door het

donkergroen der bladeren heen schemerden; eenige andere boomen, die met hunne verschil-lende gekleurde vruchten eene aangename bekoorlijke verscheidenheid maakten; de verkwikkelijke koelte die onder dit groene gewelf heerschte; de hartversterkende en liefelijke geur die het vervulde; het schelle geschreeuw van den Kowiel,Kowiel, een vogel van de grootte eener duive, die zich gemeenlijk in de Mangabosschen onthoudt; hij heeft bloedroode oogen: het mannetje is pikzwart, en het wijfje gesprikkeld. de kirrende tortelduiven, die elkanderen beantwoordden, en het gezang en silpen van ontallijke andere vogels, die zich in den dag verheugden - vervulden mijne ziele met een onbeschrijfelijk vermaak. Uitgestrekt in mijnen Palanquin, en een Cegaar in mijnen mond, lag ik daar - en zweefde als een vogel over den grond, op de schouders mijner dragers. Er is toch in de geheele wereld geen gemakkelijker, geen zekerder en aangenamer reizen - dan in eenen Palanquin. Verbeeld U, waarde Lezer, eene Machine als eene Sopha, Cánapé of rustbank, omtrent 3 voeten breed en 7 lang, waarin men op een zacht matrasje en kussens onder het hoofd, even als in een bed uitgestrekt liggen kan. Over de kromme Bamboes, waaraan deze Sopha of Rustbank is vastgemaakt, wordt een verhemelte van groen of rood laken gespannen, onder hetwelk men voor de zonnestralen beschut is. Deze soort van overdekking gebruikt men in het heete saizoen; doch in den Regenmousson heeft men een ander; zijnde eene ovale schelp, in de gedaante van eenen schildpadsrug, gemaakt van dunne gespleten Bamboes met dik en dubbeld wasdoek bekleed, door hetwelk de regen niet kan doordringen en er bij afloopt. Over de tent ligt een opgerold katoenen kleed of lijwaat, meestal groen geverwd; dat men des nachts, als men in den Palanquin slaapt aan wederzijden tot op den grond laat nedervallen. Men reist in den Palanquin gemakkelijk en zeker. Men kan er in slapen, zitten, lezen, zelfs schrijven. Zoo er twee Palanquins bijeen zijn of eenen weg gaan, kunnen degenen, die er zich in bevinden even zoo goed en gemakkelijk tegen elkanderen praten, als of ze naast elkanderen op eenen stoel zaten. In één woord, een Palanquin is het zachtste en vermakelijkste draagtuig, dat er ooit is uitgedacht. De Dragers of Koelies zijn alle eerlijke, vriendelijke en gewillige menschen. - Hebt vrij zakken met geld bij u, gij behoeft niet de minste vrees of ongerustheid van hunnenwege te hebben; er zijn geene voorbeelden dat zij ooit dengenen in wiens dienst zij waren bestolen hebben. Zij vormen eene bijzondere kaste onder de SoedersSoeder, de vierde of laatste kaste onder de Hindous, onder welke de boer of landbouwer sorteert. Brama, Ketrie, Beishe en Soeder zijn deze 4 kasten., en worden tot deze bezigheid van jongs af gewend en opgebragt. In elk Dorp of Stad is een hoofd der Koelies. Van hem huurt men zoo velen als men tot de reis noodig heeft; hij maakt het accoord voor hun, en hij staat tevens voor hunne trouwe en eerlijkheid in. Hunne schouders zijn altijd met dik eelt begroeid, veroorzaakt door den Bamboes van den Palanquin die er op rust, ofschoon zij er een klein kussentje van eene hand breed onderleggen. Als zij dragen, maken zij beurt om beurt een zacht steenend geluid, dat niet onaangenaam is; dit doen zij om de maat in hunnen tred te houden, opdat de Palanquin niet

waggele of scheef hange. Er zijn altoos vier man die denzelven dragen, twee voor en twee achter, en vier die er ledig naast aanloopen, om de andere te vervangen, als zij moede zijn; doch dit geschiedt onder het loopen en zonder dat de Palanquin hierom behoeft stil te houden. Alle rijtuigen, hoegenaamd, waarmede men in Europa reist, kunnen bij eenen Palanquin niet in vergelijking komen; men moet er zelf in gezeten hebben, om er van te kunnen oordeelen. De beweging in denzelven is zoo zacht, zoo onmerkbaar - dat men bijna niet weet dat men gedragen wordt. Het is als of men over den grond zweeft of vliegt. Wel is waar, men vindt onderweg geene Herbergen; doch er zijn Chanderies of publieke rusthuizen in Dorpen, en zelfs op openbare wegen. Levensmiddelen zijn in overvloed in alle Dorpen te krijgen. Zoo men niet verkiest in de Chanderie zijne nachtrust te nemen, blijft men voor dezelve, en slaapt in zijnen Palanquin, zoo gerust, zoo zeker - als in zijn eigen bed. De dragers legeren zich op den grond om u heen, en omringen u met hunne ligchamen. Voor den dageraad, terwijl gij nog slaapt, nemen

zij zachtjes den Palanquin op hunne schouderen - gaan op reis - en als gij uwen slaap hebt geëindigd en wederom ontwaakt - bevindt gij u reeds een paar mijlen van de plaats, waar gij den nacht hebt doorgebragt. Omtrent 9 uren houden zij, het zij in een Dorp, of onder eenen boom, of in een boschje, of bij eenen vijver of rivier, een half uur stil, om hun ontbijt te nemen, dat gemeenlijk in de overgeschotene koude rijst van den vorigen avond bestaat; en nu draven zij weder met u voort, tot twaalf of een uur, al na dat de hitte des daags sterk is, of de ligging van het Dorp of Chauderie, waar gij het middagmaal denkt te nemen. Zij zullen gewillig alles voor u verrigten, levensmiddelen koopen, boodschappen doen, enz. Omstreeks drie uren gaat men weder op reis tot voor- of na zonnen ondergang, al mede na den afstand van het Dorp of Chauderie is, waar men zijn nachtverblijf denkt te nemen. Gemeenlijk wordt men door eenen troep Danseressen van het Dorp verwellekomd, die u bloemen zullen aanbieden, voor u dansen, en u somtijds voor geld en goede woorden, zoo gij zulks begeert, nog meerder beleefdheid en vriendschap zullen betoonen. Men denke niet, dat het in eenen Palanquin langzaam reist. Het gaat gewis schielijker, en men legt meer wegs in eenen dag af, dan in eenen postwagen. De dragers loopen geduurig een' wijden en snellen tred, dat ongemeen voortspoedt. Voorts zijn het, gelijk ik gezegd heb, eerlijke en beleefde lieden. Gij kunt vrij uit uwen Palanquin uitstappen om uwe nieuwsgierigheid over het een of ander voorwerp, dat gij ontmoet, te voldoen, als, bij voorbeeld, het bezigtigen van gebouwen, tempels of dergelijke, of eene wandeling in het Dorp doen; uwe goederen zijn hen heilig; al hadt gij geld of andere zaken van waarde in uwen Palanquin. Wanneer gij afwezig zijt, is er altoos een, die bij denzelven de wacht houdt. Het verwondert mij, dat men in Europa deze Palanquins niet heeft ingevoerd, en dat de een of andere Engelsche of Holland-landsche NababNabab is een bijnaam, die men dengenen geeft, die uit de Indiën met schatten beladen terug zijn gekomen. niet een dozijn Pa-riahDe Pariah is de laagste en verachtelijkste Caste onder de Hindous: deze alleen zoude men naar Europa kunnen overbrengen; de Hindous, ot hoogere Casten, gaan op geen schip en voornamelijk op geen Europisch. Koelies uit Oost-Indiën mede brengt en zich door de straten laat ronddragen. De nieuwigheid zoude wel in het begin een groot opzien baren; doch er is geen volk dat zich schielijker aan nieuwigheden gewend dan de Europeanen, en binnen eenen korten tijd zoude men niet beter weten of het behoorde zoo. In plaats van met Rijtuigen, zoude men dan met Palanquins door de Stad vliegen. Ik wenschte, dat ze in de mode kwamen, al ware het ook maar om der menschen wille, die jaarlijks door het rijden hun leven, of een arm of been verliezen. Doch keeren wij tot mijne reize terug. Uit dit schoone Mangabosch kwamen wij, door Nelij velden, welkers hooge zegenrijke aren zich vriendelijk tot ons overbogen, op eene groote zandige en effene vlakte. Wij haastten ons er over te komen; de zon begon kracht te krijgen, geen windje beroer-de de lucht, en de gestreepte vlammen-wolken, verkondigden een buitengemeen heeten dag. Naauwelijks waren wij de vlakte gepasseerd, of wij bevonden ons, onverwachts, tusschen hooge rotsen. In het begin was de weg ruim en breed en de grond gelijk en effen; doch langzamerhand begonnen de klippen aan beide zijden zich te naderen, de weg werd naauwer, ongelijker en bezwaarlijker, en de Koelies hadden moeite om op den scherpen rotsigen grond te loopen, en, om hen te verligten, moest ik vaak den Palanquin uitstappen. Op sommige plaatsen hingen de toppen der overhangende klippen, aan wederzijden, over ons heen, en vormden eene soort van een duister onderaardsch gewelf. Alle waren ze met digte struiken en planten bedekt, onder welke laatste zich eenige bevonden, die rondom eenen liefelijken geur verspreidden. Eene aangename verfrisschende koelte heerschte hier, en eene ontallijke menigte van tortelduiven, die zich van alle kanten lieten hooren, hadden in de reten en kloven der rotsen hunne ongestoorde woning opgeslagen. Van Bimilipatnam af, hadden wij in ge-zelschap van eene groote menigte Pelgrims gereisd, die, zoo als wij, naar Shiemanchelom gingen. Ik zag er van allerlei Natien en Secten. Saniassies, Pandaroms, Joguis en andere soorten van boetedoeners waren er bij menigte. Gansche Familien, met vrouwen en kinderen, gingen voor en achter ons; alle waren ze vrolijk en blijde, sommigen zongen, anderen prevelden gebeden. Onzen weg liep gedurig tusschen rotsen, die hoe langer hoe steiler werden. Vele zware boomen groeiden aan weerszijden op dezelve, welkers uitgebreide takken zich met elkander verwarden en de zonnestralen opvingen. Het zal drie uren in den achtermiddag geweest zijn, toen mijn oor door een ver geruisch getroffen werd, dat, naar mate wij naderden, zich verhefte; tot dat wij, eensklaps uit dezen diepen en duisteren holweg tredende, eene groote en uitgestrekte vlakte zich onverwachts voor mijn gezigt vertoonde, uit wier midden een verbazend hooge en steile berg, ver boven de wolken, rees. De gansche vallei wemelde van menschen. Duizende beklommen den berg of

daalden van denzelven neder. Mijne verbaasdheid en verrassing was zoo groot, dat ik haastig uit den Palanquin sprong en onbewegelijk dit vreemd schouwspel aanstaarde. Eindelijk herinnerde mij mijn volk, dat ik eene plaats moest zoeken, en dit was zoo gemakkelijk niet; de gansche vlakte was bezet; hoe nader aan den voet des bergs, hoe digter, en in een gedrongener waren de groepen bij elkanderen. Wij vonden eindelijk nog eene goede legerplaats onder eenen boom. Naauwelijks hadden mijne Dragers den Palanquin neder gezet, en in haast wat AvelaGerooste Nelij, of Rijst in den dop. gegeten, en eenen dronk water gedronken, of zij ijlden (na mij verlof verzocht te hebben) om hunne godsdienstplegtigheden op den top des bergs te verrigten. Hoe groot ook mijne nieuwsgierigheid ware, oordeelde ik het echter niet raadzaam, tegen het middaguur voornamelijk, daar het dien dag zeer heet was, en daarbij in zoo

een gedrang van menschen, eenen hoogen en steilen berg, langs trappen, te beklimmen. En daar ik, buitendien, voornemens was, hier tot des anderen daags te vertoeven, om alles naauwkeurig gade te kunnen slaan en te onderzoeken, wilde ik mij niet overhaasten. Tegen den avond was het altoos tijds genoeg, een togtje naar boven te doen, en teffens het vermaak te genieten, de zon van die hoogte te zien ondergaan. Ik gelastte derhalven francisco, mij het een of ander voor mijn middagmaal gereed te maken, alhoewel ik vreesde dat er niet veel ten beste zoude zijn, en hij moeijelijk eenige levensmiddelen zoude bekomen: want hoewel er zich in het dorp aan den voet des bergs een aantal winkels bevonden, was de aandrang van koopers echter zoo groot, dat men er bezwaarlijk konde bijkomen. Doch het ging beter dan ik dacht: hij had eenige baggersZoet water-visch, die zeer vit is. gekocht, die, zoo als ik naderhand vernam, in een nabij zijnd

meer gevangen worden, waarvan hij mij een kerrij maakte, en er eenige in jeujelie of Sesam-olie bakte; want boter was er niet te krijgen. Terwijl hij hiermede bezig was, ging ik mij in het meer baden. O! hoe aangenaam, hoe versrisschend is zulk een bad! hoe spant het de verslapte zenuwen! vervult het hart met moed, en de leden met kracht; men gevoelt zich als op nieuw herboren - al de loomigheid, al de zwaarmoedigheid, door de hitte des daags veroorzaakt, is verdwenen; men wordt eene zekere gerustheid en tevredenheid in zich gewaar, die niet wel te beschrijven is: het bloed vloeit met minder onstuimigheid door de aderen, en de pols slaat bedaarder. Het baden in deze heete landen is volstrekt onontbeerlijk voor de gezondheid. Ik had het mij tot eene gewoonte gemaakt, en zoude zelden missen, mij met het aanbreken van den dag, naar den eenen of anderen vijver te begeven. Nimmer vergeet ik het vermaak, 't welk ik genoot, als het koele water om mij heen golfde en de liefelijke morgenwindjes om mijn aangezigt speelden, terwijl duizend vogeltjes, uit het overhan-gend geboomte, en in de nabij zijnde boschjes - elk op zijne wijze - de opgaande zon begroetten. Ik raad elk, die in Indiën gezond wil blijven, het morgen bad niet te verwaarloozen, en zoo veel mogelijk de levenswijze der Indianen naar te volgen. Dit heb ik sedert mijne komst in die landen altijd in acht genomen, en 'er mij zeer wel bij bevonden. Ik at geen ander vleesch dan dat van hoenders en gevogelte; doch ossen- en varkensvleesch zelden of nooit - beide zijn moeijelijk te verteren. Sterke dranken heb ik zeer spaarzaam gebruikt; mijn voornaamste voedsel bestond in rijst, visch, veel Spaansche peper en een dronk koud water, of MologonierPeperwater.. Des morgens, na ik mij gebaad had, dronk ik in de naastgelegenste toop een potje versche SuriePalmwijn., hetwelk een heerlijk middel en preservatief tegen vele ongemakken is. De Surie verfrischt, versterkt de maag, is heilzaam voor de borst, maakt

vet, en verbetert de gal. Vruchten, welke een scherp en bijtend zuur bezitten, als daar zijn de Ananas, Cajoe en andere, at ik weinig, en dan nog altijd met zout; en wachtte mij wel er water op na te drinken, als wanneer ze zeer schadelijk zijn, en ligt den bloedgang veroorzaken; doch de Gojavah, de Manga, de Jambou, Banana en andere, zijn gezonde vruchten, die men, zonder eenigen hinder, tot verzadiging toe mag eten. Op deze wijze, heb ik in Indiën altoos mijne gezondheid bewaard; en zoo elk Europeaan dusdanige levenswijze in acht nam, zouden er niet jaarlijks zoo veel het slagtoffer van hunne onvoorzigtigheid en zorgeloosheid zijn. Men kan er zich geen denkbeeld van vormen, hoe los en onverantwoordelijk meest alle degenen, welke in de Indiën komen, met hunne gezondheid te werk gaan. Zonder te overwegen, dat in die heete Landen de Natuur (voornamelijk op een Europisch gestel) eene verbazende verandering ondergaat; dat de zenuwen verslappen, het ligchaam, door de ongewone en sterke uitwaseming, zijne krachten, de maag hare

veerkracht verliest, - volgen zij hunnen ouden Europischen gang, eten en drinken alles door elkanderen, Ham, Gezouten en Gerookt Ossen- en Varkensvleesch, allerhande Wijnen, onder anderen de verhittende Madera, en zware Bieren. Hiermede overladen zij de maag tot laat in den nacht, ontsteken het bloed, en eene gal- of rotkoorts maakt een haastig einde van deze waaghalzen. Wat ik hier gezegd heb, betreft alleen de grooten en rijken, en die lucrative bedieningen hebben, en dus veel kunnen verteren. Hunne levenswijze is in der daad schandelijk en ergerlijk. Al wat zwelgerij, wellust en vermaak kan aanbieden, alles wat de uitgedachtste zinnelijkheid weet te bedenken, gebruiken zij in de uiterste overmaat. Matrozen en Soldaten, die zich met Rijst en CarwaatGedroogde visch. moeten behelpen, ruïneren hunne gezondheid weder met Vruchten, Arak, Pattij, Talwagen en andere sterke dranken, met nachtbraken en dergelijke; (met ligte vrouwlieden gaat de rijke, zoo

wel, als de gemeene man, zich te buiten) - en het is zoo zeer niet het Climaat, als de buitensporige en schandelijke levenswijze der Europeanen aldaar, welke er zoo velen in het graf sleept, of hen een ziekelijk en kwijnend leven doet leiden. Welk een onderscheid tusschen deze ruwe, ongebondene wellustelingen en den matigen, zachtmoedigen en menschlievenden Indiaan of Hindou! De eerste, welke niet als wijn en sterke dranken zwelgt, wiens tafels gedurig met het vleesch van verscheidene dieren bezet zijn, en de andere, welke zich alleen met water vergenoegt, en van niets als van granen, melk en vruchten leeft; de een, welke, om zijne driften, zijnen gouddorst, zijne heerschzucht te voldoen, het leven, het geluk en de vrijheid, van duizenden zijner medemenschen opoffert, en de andere, welke in huisselijke gelukzaligheid, in stilte en vrede en in het volvoeren zijner pligten, zijne dagen slijt; die geen dier, geen insect, zelfs veel minder een mensch zal beleedigen. Doch, het zijn maar domme en onbeschaafde Heidenen, die niet beter weten, en met onze loffelijke gebruiken en gewoonten niet bekend zijn, en dus, (volgens het algemeen

zeggen der Europeanen) aldaar geen waar genot van het leven hebben. Naauwelijks had ik mijn middagmaal geeindigd, of ik maakte mij op weg, om den berg te bestijgen. Het was toen drie uren. De zonnestralen hadden een groot gedeelte van hunne kracht verloren; doch het was en bleef smoorheet en drukkend. Er was alle waarschijnlijkheid, dat er een onweêr op handen was. Ik haastte mij dus, om nog, voor dat hetzelve mogt uitbarstén, den top te bereiken, en mijne nieuwsgierigheid te voldoen. De Berg Shiemanchelom staat in een groot uitgestrekt dal, rondom met kleinere bergen omgeven. Aan den voet dezes bergs ligt een klein doch aangenaam Dorpje, Chindepillie genaamd. Niet verre van hetzelve bevindt zich een Meer, naar gissing een vierde van eene mijl in den omtrek, van zeer helder en doorzigtig water. Dit Meer was omringd van hooge en fraaije Palmboomen, waarvan sommige zelfs midden in het water stonden, en zich halverweg uit hetzelve verhieven; hetwelk een bijzonder schoon gezigt maakte. Voor het overige was de gansche Vallei met fraaije topen en

groepen van Palm- en Cocosboomen versierd, tusschen welke, hier en daar, een klein Tempeltje met kalk bestreken, wit blinkend doorscheen. Het Feest ter eere van den Afgod appanaAppana beteekent oude Vader, een zinnebeeld van den eenigen eeuwigen God., duurt negen dagen, en het aantal van menschen, welke deze heilige plaats op dien tijd bezoeken, is ongeloofelijk. Het is niet overdreven, als ik het getal, van die zich er toenmaals, naar gissing, bevonden, op 40000 schat, vrouwen en kinderen mede gerekend. Men klimt naar den top van dezen berg, langs breede en gemakkelijke trappen, met veel kunst en smaak in denzelven gehouwen, en welke, - het geen te verwonderen is - nog alle onbeschadigd zijn. De Braminen des Tempels houden er gewis de hand aan, doordien het anderzins niet waarschijnlijk is, dat deze trappen, na zoo vele eeuwen, welke zij reeds in wezen zijn, nog in eenen zoo goeden staat zich zouden bevinden. Even als de meeste, ja bijna alle Indische Gedenkteekenen, Tempels en onderaardsche Grotten der Oudheid, is de Stigter van deze in den berg gehouwene treden onbekend, en deszelfs naam en de tijd, toen dit reuzenwerk begonnen en voleindigd werd, in den nacht der duistere eeuwen en der vergetelheid gedompeld. Althans ik heb dit nooit kunnen ontwaar worden, hoewel ik eenen Bramin, in deze plaats woonachtig, en aan den dienst des Tempels verbonden, er over onderhield. Men telt 430 treden van beneden tot omtrent het vierde gedeelte van den berg; tot zoo ver is dezelve (ook buiten de trappen) van alle kanten gemakkelijk te bestijgen; doch hier omringt hem een krans van steile en onoverklimbare rotsen als een muur, en belet volstrekt allen toegang en nadering. Achter dezen muur van rotsen rijst de berg weder begaanbaar en gemakkelijk omhoog, tot naar den top. Een Kasteel, op dezen berg gebouwd, was, naar mijn oordeel, onwinbaar. Daar de hooge en op zich zelf staande steile rots, allen toegang tot het overige gedeelte van den berg sluit, is er een rui-me overwelfde doortogt in de rots uitgehouwen, door welken men gaat, als door eene poort. Van daar telt men nog 1160 treden, heel fraai in den berg uitgehouwen, eer men deszelfs top bereikt. Op dezen top, verre boven de wolken, is het Dorp Shiemanchelom en aan de Zuidzijde van hetzelve de Tempel, waar zich de Hindousche Pelgrims uit gansch Indiën begeven, om den God Appana te vereeren, welke Godheid in achting met die van Jagernaat gelijk staat. De Tempel is (gelijk de treden in den berg gehouwen) een antiek gedenkteeken, en waarschijnlijk door een en denzelfden vorst gebouwd. En dat het een zeer oud werk is, getuigt de bouworde dezes Tempels, die met dien van de hedendaagsche of moderne bouwaard der Hindousche Tempels, zoo wel in gedaante, als soliditeit, zeer verschilt. In den omtrek van dezen Tempel is de heilige bron, die tusschen twee rotsen voortkomt en van daar in een, met voordacht uitgegraven, bed of breede diepe goot, in eene regte lijn, naar beneden snelt. Omstreeks honderd treden van den rots-wand, die het gansche gebergte omringt, verdeelt zich dit bed, of deze goot in vijf andere, even als de vingers van eene geopende hand, en het water schiet nu door vijf kanalen, elk omtrent zes treden van elkanderen, van den steilen rotswand, die op deze plaats voorbedachtelijk effen en perpendiculair gemaakt is, ter dikte van eenen arm, in kleine bogen naar beneden. Dit water nu, heeft, volgens hun geloof, het vermogen, even als het water van den Ganges, het Zeewater bij Ramassourin, het water van den vijver Danoucobie op het Eiland Ramanadpoeram en eenige andere zeer heilige wateren, zonden van den derden en mindere graden weg te nemen; doch om zich van de zonden van den eersten en tweeden graad te zuiveren, behoort eene strenge boetedoeningDe Hindous hebben de zonden in zeven graden verdeeld.
Die van den eersten graad zijn: Het dooden van eenen Bramin. Een Bramin sterken drank drinkende, of koevleesch etende. Bloedschande met zijne eigene Moeder.
Die van den tweeden graad zijn: Zich voor eene hoogere Caste op te geven dan men is. Zijn Leermeester of Gourou te slaan. Bloedschande met zijne eigene Zuster. Eene maagd gewelddadig te schenden. Een mensch met opzet te dooden. Valsche getuigenis te geven. Een valsche eed te doen, om iemand te schaden. Iemand van zijne Familie als slaaf te verkoopen. Een mensch te stelen. Zich van iemands Landerijen, door onwettige middelen, meester te maken enz.
Zonden van den derden graad zijn: Eene Koe te dooden. Echtbreuk. Moord, zonder opzet. Zich met Tooverij op te honden. Zijne onderhoorigen te onderdrukken, of hen onbehoorlijke boete af je persen. Zijne Ouders of Leermeesters met minachting en ongehoorzaamheid te behandeleu. Een Bramin of Xeterie negotie of handel drijvende, zoo hij er niet wegens groot gebrek toe genoodzaakt is. In dat geval mogen ze echter in de volgende Artikels niet handelen: namelijk in geen Olie, Zout, Banket of Zuikergebak, geprepareerde Spijzen, Jinjelie of Sesamzaad, rood Laken, Linnen, Wollengoed of Stoffe, Vruchten, Medicijnen, Wapenen, Vergif, Vleesch, Parfumerij, Melk, Honig, dikke Melk, Wijn of sterke Dranken, Indigo, Lak, Gras of Water, nog iets hoegenaamd dat van Leer gemaakt is. Buiten deze evengenoemde zaken, mag een Bramin, zoo hem de hooge nood er toe perst, met alles handel drijven, zonder dat hij daarom ontslagen is van zijnen pligt, om de Jugs of Offerande aan de Dewtas of Goden te verrigten, en dagelijks de Veids, Shasters en andere heilige boeken te lezen.
Andere zonden van den derden graad zijn: een Bramin verwaarloozende om het koordje Zenar, op den behoorlijken ouderdom, aan te doen. Zijne naastbestaanden gebrek latende lijden, wanneer men in staat is dezelve te helpen, zijne vrouw te verkoopen, of zonder reden te verlaten.
Het zoude den Lezer verdrieten, zoo ik denzelven eene lijst van de andere vier Classen of Graden van zonden wilde geven. Die van den derden graad worden door deze heilige wateren afgewasschen, mits men belooft (en het ook volvoert) ze niet weder te begaan.
Doch tot uitwissching der zonden van den eersten en tweeden graad, behooren, gelijk ik gezegd heb, zwaare boetedoeningen.
Bij voorbeeld, iemand, die eenen Bramin gedood heeft, zal, na zijnen dood, in het ligchaam van een hartebeest, hond, kameel of varken, in deze wereld terug komen, waarna zijne ziele weder in een menschen ligchaam zal ingaan; doch hij zal altoos ziekelijk zijn, en aan eene zware krankheid sterven.
Het eenigste middel om dit te verhoeden is, van zijn eigen vleesch gestadig iets af te snijden, en hetzelve in het vuur te werpen, of zijne Familie voor twaalf jaren te verlaten en met eene menschen hersenpan in de hand te bedelen, uit deze hersenpan te eten, en aan elk zijne misdaad bekend te maken; wel te verstaan, wanneer iemand eenen Bramin bij toeval doodt. Doch zoo hij denzelven met voordacht en opzettelijk heeft ter dood gebragt, moet deze boetedoening met de hersenpan, in stede van twaalf, vierentwintig jaren duren.
Buiten deze zeven graden van zonden, zijn er nog vele andere, die onder de gemoedsdriften gerekend worden, als toorn, gierigheid, listigheid, de wereldsche vermaken te zeer aanklevende, hoogmoed, onkunde, trotsch te zijn op jeugd, schoonheid, rijkdom, vermogen en kennis; te groote droefheid over het verlies van deze zaken betoonende, de goederen dezer wereld als zijne eigene aanmerkende; Eigenliefde; de menschen meer vreezende dan God; zich over zijne eigene deugd verheugende en over zijns vijands ondeugd zich verblijdende, enz.. Hierin zijn ze onge-lukkiger dan die van den Roomsch-Catholijken Godsdieust in Goa, Macao, de Philip-pijnsche Eilanden, Brazil en in alle andere Oost-Indische Bezittingen der Spanjaarden

en Portugezen; waar men, zonder veel moeite, aflaat en vergiffenis, voor allerhande zonden, begane en nog te begane, kan verkrijgen; mits er voor betalende. Doch, om wederom tot de beschrijving van den Berg te komen; niemand mag zijnen Godsdienst op deszelfs top verrigten, voor en aleer hij zich onder eene van deze goten gebaad, of, ten minste, met zijn hoofd er voor eenige minuten onder gestaan heeft. Men kan ligt begrijpen, dat het gedrang onder deze watervallen verbazend moet zijn; doch hoe zeer zich ook elk beijverde, om maar eene gulp over zijn hoofd te krijgen - want dit scheen genoegzaam te zijn - ging dit echter toe, zonder de minste ongeregeldheden, geweld of beleediging jegens elkanderen; de een maakte plaats voor den anderen, de een hielp den anderen te naderen; alles ging zedig en zonder twist toe, en bewees genoeg, hoe zeer het karakter en de denkwijze der Indianen vreedzaam en menschelijk is, en hoe ver het van de woestheid, ruwheid en ongebondenheid der Europeanen verschilt en boven hetzelve verheven is. Hij, die in Europa eene dergelijke zamenvloeijing en vergadering van menschen van allerlei natien gezien heeft, voornamelijk als er iets vreemds te zien is, en nog meer, als er iets uitgedeeld wordt, weet, hoe ruw en boosaardig daar de een den anderen behandelt, en hoe vele er somtijds het gebruik der leden, of wel het leven bij verliezen. De rotswand, waarvan het water uit deze vijf goten naar beneden valt, is naar gissing 40 a 50 voet hoog. Naauwelijks heeft het

de standplaats der badenden, eene vlakte, van omtrent 100 treden lang en half zoo breed, bereikt, of het verdwijnt tusschen verscheidene spleten en openingen, en komt omtrent 200 schreden lager in massa weder voor den dag, waar het met kracht uit eene rots stort, eenen kleinen waterval vormt, ruischend en schuimend langs de ongelijke klippen, in duizend zilverglanzige bogen, heen stroomt, en zich eindelijk in eenige diepe sleuven, digt bij den voet des bergs, stort. Daar verliest het zich en loopt door onderaardsche gangen in het meer, zonder dat het weder te voorschijn komt. Na dat ik mijne nieuwsgierigheid bij dezen waterval voldaan had, en eenigen tijd het gewoel, en de aandacht der badenden had aangezien, trad ik door de poort, die in den rotswand was gehouwen. Hier vond ik een klein Tempeltje, aan eene Godheid gewijd, die in een klein hokje, achter ijzeren traliën zat, en wier gedaante ik, wegens de donkerheid, welke er in heerschte, zoo wel als de menigte menschen, die er hun gebed voor deden, niet bekennen konde. Scharen van Pelgrims knielden voor

dit Tempeltje, of lagen met het aangezigt ter aarde. Aan beide zijden van den weg, die naar den top des bergs leidde, en zelfs verder op, waren fraaije topen; alle vervuld met eene tallooze menigte menschen van beide seksen, en allerlei ouderdom. Hier zaten vrouwen en mannen, gansche familiën, vergenoegd en blijde in het gras, of in het zand bij elkanderen, aten en dronken, terwijl hunne kinderen om hen heen speelden. De meeste dezer topen bestonden uit vruchtboomen van allerlei aard, die met voordacht hier en daar schenen geplant te zijn, en tot mijne verwondering op deze hoogte en dien klippigen grond welig groeiden. Doch hoe zal ik het gewoel op den top des bergs beschrijven? Hoe drong zich alles naar den Tempel! terwijl eene groote menigte van verre en digte bij op hunne knieen en aangezigten rondom denzelven lagen, als zich onwaardig oordeelende denzelven te betreden. Eenigen zaten in diepe mijmering bedolven; sommigen prevelden hunne gebeden binnens monds, andere baden met luider stemme. De lucht was met wierook-damp vervuld. Schoone Danseressen zaten hier en daar in groepen bij elkanderen, en onthaalden hunne Minnaars met Betel en Zuikergebak. Van alle kanten weêrgalmden de luidruchtige speeltuigen en het verdoovend geraas der DoolsDools, Trommels. en ChelimbiesKleine koperen bekkens, die een schel en doordringend geluid maken.. Tot mijne niet geringe droefheid, zag ik mij in mijne hoop, van de zon te zien ondergaan, bedrogen. De zwarte wolken, die zich aan den westelijken gezigteinder opeen hadden gestapeld, zetteden zich in beweging, en naderden dreigend; velen, die zich van de groote massa hadden losgerukt, snelden als trawanten vooruit, en verspreidden zich over het uitspansel; nu en dan kwamen er eenigen regt op den berg aan, en wentelden zich langs denzelven omhoog, als werden ze door eene menschelijke magt opgeheven en voortgerold, en even als wilden zij langs zijnen steilen rug, als op eene groote ladder, in den hemel stijgen. Het is een bijzonder vreemd, schrikbaar

en tevens vermakelijk verschijnsel, zoo eene wolk van verre op zich af te zien komen. Men verbeeldt zich eene groote rots te zien aandrijven, die tegen den berg dreigt aan te botsen, en men verwacht op het oogenblik harer nadering tot gruis verpletterd te worden. Reeds rolde de donder, de bliksems schitterden voor mij henen, en de duisternis breidde zich uit: elk zocht eene schuilplaats naar beneden. Hoe gaarn ik mij ook in het midden eener donderwolk had bevonden, oordeelde ik het echter raadzaam, mij niet aan het gevaar van het Electriek vuur of aan den wind en regen, die er gemeenlijk bij verzeld gaat, bloot te stellen; ik daalde dus met de menigte van den berg, en bereikte behouden mijnen Palanquin, toen het in de vallei reeds bijna donker was. Intusschen begon de lucht sterk te betrekken, en ik verwachtte, dat er een zwaar onweêr zoude uitbarsten; doch tegen verwachting bleef het stil; uitgenomen eene sterke flikkering van weerlicht en het verre gerommel van den donder. De lucht klaarde langzamerhand weder op, en de maan scheen weder met alle pracht aan het stergewelf. Ik was er hartelijk blijde om, want nu hoopte ik, dat wij den

volgenden dag schoon en helder weêr zouden hebben. Mijn bediende was bezig mij eene kerrij van MorungaMorunga, eene soort van lange Boonen, die door de Europeanen aldaar Trommelstokken genaamd worden, om dat ze er eenigzins naar gelijken. te maken, eene vrucht waarvan ik altoos een groot liefhebber ben geweest. Dit kwam bijzonder wel van pas, want het op- en afklimmen en de scherpe lucht op den berg, hadden mijnen eetlust opgewakkerd. Nu kwamen mijne dragers mij verlof vragen, den nacht op den berg te mogen doorbrengen, om hunne godsdienstplegtigheden bij te wonen en te verrigten. Ik stond hun dit gewillig toe (hoewel ik verzekerd was, dat zij mij des anderen daags niet ver zouden brengen,) onder die voorwaarde nogtans, dat een van hen, mij om drie uren des morgens zoude komen wekken. Ik was nieuwsgierig de Processie te zien, die met het aanbreken des dags eenen aanvang zoude nemen; doch hoofdzakelijk wilde ik het opgaan der zonne van den top des

bergs aanschouwen, en deze heerlijke planeet haren loop om ons halfrond zien beginnen. Ik had mij vroegtijdig in mijnen Palanquin ter ruste gelegd; doch mijn slaap was van geen langen duur; het vreesselijk geraas van zoo veel duizend menschen, die lachten, praatten en zongen, vervulde de lucht, en maakte mij wakker; buitendien was het smoor heet en drukkend, en millioenen van moskito's omringden mij - het was als of ze mij wilden verslinden. Waarschijnlijk kwamen ze uit het riet en 't kreupelbosch, aan de oevers van het meer, voort; ware ik geen OorlamOorlam, een verbasterd Maleidsch woord, eigenlijk Orang lama, beteekent iemand, die ergens lang geweest is. Dit woord Oorlam geest men aan dengenen, die lang in de Indië geweest is; waartegen men hem, die eerst ginds aankomt, Baar noemt, van het Maleidsch woord Orang Baroe, of nieuweling., en mijn vel tegen de steken dezer lastige Insecten gehard, ik zoude den volgenden morgen onkenbaar geweest zijn. Geene zes schreden van mijnen Palanquin, hadden zich eenige Brama's met hunne Familien gelegerd; vrouwen en kinderen za-ten in eenen digten en dubbelen kring naast elkanderen, en luisterden aandachtig naar eenen van het gezelschap, die met eene luide en zingende stem iets uit eene PoetiePoetie, Historie Boek. Onder deze Poeties werden ook Romans geteld. bij het licht eener lamp voorlas. Na eenige vergeefsche pogingen om weder in slaap te komen, stond ik eindelijk op, en zag rondom mij heen. Tot in de verte flikkerden ontallijke vuren in den duisteren nacht, door groepen van menschen omringd, die hun avondmaal namen of gereed maakten; of zich met spelen of vertelsels vermaakten. Ik wandelde door verscheidene rijen van hen heen; gaarn had ik mij bij de eene of andere groep opgehouden, om naar hen te luisteren of mij met hen in een gesprek in te laten, met hen te lagchen, en te kortswijlen, of hen over hun Land en andere zaken te ondervragen. Doch mijne tegenwoordigheid scheen hen te hinderen; de afkeer, de vrees, het wantrouwen, dat alle Indianen voor de Europeanen gevoelen - bespeurde ik op het

gelaat van elk, die mij bij zich gewaar werd; het meest bij hen, die hunne vrouwen en dochters bij zich hadden. Waar ik mij vertoonde, verstomde elke groep, de vreugd en het genoegen, dat hen alle bezielde, verdween oogenblikkelijk; ieder zag mij met onwil en verdriet aan, en scheen met ongeduld mijne verwijdering af te wachten, als ik somtijds bij hen staan bleef. - Dus hebben de Europeanen, die, door hunne meerdere kennisse en verlichting, de genegenheid en achting van die volkeren konden verwerven, zich integendeel door hunne slechte levenswijze, tirannij, en onverdragelijke trotschheid, waarmede zij hen behandelen, derzelver haat en verachting op den hals gehaald. Deze afkeer en verachting voor de blanken is algemeen, en strekt zich over allen uit - men moet hunne taal verstaan, en voor een sober, matig, zachtzinnig en menschlievend man bij hen bekend zijn, wil men vertrouwen bij hen vinden, en hunne genegenheid winnen. Ik kan zeggen, dat het mij menigmaal een inwendig verdriet was, van in dezen

algemeenen haat te moeten deelen; zonder dat ik het deze goede menschen, die mij niet kenden en niet wisten, dat ik mijne eigene landsen geloofsgenooten in die landen, even zoo en mogelijk nog meer dan zij, verfoeide - konde kwalijk nemen. Ik wilde deze goede lieden in hun vermaak niet storen of hinderlijk zijn, en keerde dus weldra weder terug naar mijnen Palanquin, dien ik zonder wacht had verlaten; want mijn bediende had zich reeds vroeg naast denzelven te slapen gelegd, en wanneer hij er zich eens aan over gaf, was hij niet ligt te wekken. Mijn Palanquin zonde dus, had ik mij in zoo een geval onder Europeanen of in Europa bevonden, of geheel ledig, of gansch weg gestolen zijn geweest; doch bij deze domme en blinde Heidenen, heeft men dergelijks niet te vreezen; men weet onder hen van geene dieverijen of moorden zoo als bij ons. De wezenlijke dieven van professie gindsch zijn de Europeanen; want deze komen wel expres in die landen om zich rijk te stelen, en worden met voordacht en opzet uit hun eigen land gezonden, om er te plunderen en te rooven. Dat zij het moorden ook goed verstaan,

daarvan heeft men, helaas! maar al te goede blijken en bewijzen. Nog iets, 't welk het zachtmoedig en vredelievend karakter van deze volkeren onwedersprekelijk bewijst. - Zoude men het gelooven! - Onder deze tallooze menigte van allerlei Natien, die zich hier bij elkanderen bevonden, werd men geenen den minstentwist, geen geschreeuw of moedwil, geen gedrang of vechterijen gewaar; men zag hier geene dronkaards of baldadige gasten, die uit boosaardigheid beleedigen; hier waren geene geregtsdienaars, stille wachts, en hoe dergelijk volk meer heet, noodig, om de orde en rust te houden; alles ging in stilte, vergenoegen en tevredenheid te werk; men zoude deze groote menschen-massa voor eene enkele Familie hebben aangezien. Ik had mij weder in mijnen Palanquin gelegd; het gedruis van de menigte was eenigzins bedaard, mijn buurman had opgehouden met zijn luidruchtig lezen; doch de lucht bleef even drukkend, en de moskito's vielen mij weder als woedend aan; het was dus eerst diep na middernacht, toen ik in slaap geraakte; doch ook dezen genoot ik niet lang,

een mijner Koelies wekte mij ingevolge mijne order; het was toen omtrent vier uren en nog donker. De gansche vallei was in beweging. Het geraas der ontallijke menigte was als het bruisen van eenen waterval; alles ijlde naar den berg, wiens kruin geheel in vuur scheen, door de menigte flambouwen, die als dwaallichten heen en weder zwierden, - de pikkransen, die onophoudelijk hunne vlammen uitspreidden, en de vuurpijlen, die door de bovenlucht drongen, en van beneden de vreemdste vertooning maakten. Vol van nieuwsgierigheid en verlangen begaf ik mij terstond op weg. Ik liet francisco bij den Palanquin, nam mijnen kijker mede, en wandelde met de menigte voort, die in de grootste eendragt zich naar den voet des bergs spoedde. Ik hield mij geen oogenblik op, en ijlde naar den top, om denzelven nog voor den dageraad te bereiken. Onder zoo vele menschen was ik wel de eenigste, die denzelven met het voornemen besteeg, om het schoonste, het heerlijkste in de Natuur, de Zon, van zoo eene hoogte uit de zee te zien oprijzen, om ooggetui-gen van de verschijning van een wezen te zijn, dat ons, meer dan alle tempels en beelden, de grootheid en de almagt van dat onbegrijpelijk Opperwezen konde leeren kennen. In plaats van dit heerlijk tooneel, waarvan de voorhang welhaast zoude worden opgetrokken, te aanschouwen - ijlden ze alle om ijdele en onnutte ceremoniën en belagchelijke plegtigheden bij te wonen, die, gelijk vele andere kerkplegtigheden, geenen den minsten indruk in de ziel nalaten. Het getier en gewoel op den top des bergs was boven alle beschrijving. De stemmen der menschen, het verdoovend geraas hunner blaasinstrumenten, het brommen der dools, het klinken der bekkens, en het suizen der vuurpijlen, die in menigte werden afgeschoten, verbijsterde en verbaasde. De gansche kruin was met menschen overdekt, die naar het oogenblik reikhalsden, dat men de Godheid uit den Tempel zoude brengen, en de processie eenen aanvang zoude nemen. Doch ik begaf mij naar eene tegenovergestelde zijde, eene afgelegene en eenzame plaats, waar niemand mij zoude hinderen en ik in stilte mijne betrachting konde maken,

en ongestoord het genoegen smaken, dat ik mijzelven beloofde. Ik ging op eenen hoogen steen zitten, stak een Cegaar aan - en verwachtte, met innig verlangen, dat het gordijn des hemels zoude worden opgeschoven. Met onbewegelijke oogen staarde ik eenigen tijd voor mij heen in den zwarten nacht. Op eenmaal zag ik de lucht zich in het Oosten verdunnen. De zee scheidde zich onmerkbaar van de duisternis - de Horizon brak door - gouden en purperen strepen kwamen, als door eene tooverroede, te voorschijn en verspreidden zich langs de oostelijke kimmen. De eene golf van licht vliegt na de andere over het uitspansel, de sterren verbleeken - en reeds omringen mij de eerste schemeringen des dags. Nu schieten, op eenmaal, lange stralen als bliksemschichten achter den gezigteinder omhoog in den hemel. De rand der zee kookt in vuur; uit golvend goud treedt de Zon in heerlijke majesteit aan den hemel, en met onuitsprekelijke verrukking zag ik hare groote schijf in gloeijende pracht voor mij staan. De duisterheid lag nog in de diepte, doch

de toppen der bergen schemerden reeds in haar licht; langzaam rolde zij den sluijer op, die nog de zee en de aarde bedekte - en welhaast lag het gansche landschap in duizend schakeringen voor mij uitgebreid. Hoog boven mij, vlogen de AvoutrousAvoutrou, Berg - Adelaar. en GueroudinsGueroudin, eene soort van Kuikendief, die de Hindous verëeren, wijl bieschn in eene zijner invleeschingen zich van dien vogel, als een rijpaard bediende.. In wijde kringen zwierden zij rond, en dreven op hunne uitgespreide breede vleugelen. Schel klonk hun beantwoordend vreugdegeroep tot mij af, en - even als ik - verheugden zij zich in den dag. Onbegrijpelijke schoonheid der Schepping! - Almagtig Wezen! - die dit alles vormde en onderhoudt. Ik bid U aan! - In diepe verwondering opgetogen val ik voor U neder! Hoog klopt mijne borst van vreugde, dat ik ook uw maaksel ben! - dat gij mij even als deze schitterende ster vormde! - en ik U, even als zij, mijn bestaan te danken heb! - O aanlokkelijke Natuur! Ik heb u vaak in uwe sieraden bewonderd - ik zag u menigmaal in alle uwe Oostersche pracht - doch zoo als zich hier uwe onweêrstaanbare schoonheden, tot aanbidding van uwen almagtigen Schepper, aan mij openbaarden - zoo zag ik u nimmer te voren! Wat is alle glorie en praal der Vorsten en Grooten dezer wereld! - Al hun geleende luister - hoe gering! - hoe zeer gering! - in vergelijking van dit heerlijk schouwspel, vol van onuitsprekelijke majesteit - om hetwelk naar te bootsen, alle menschelijke kunst te zamen vereenigd, niet dan hare zwakheid verraadt. De Zon prijkte nu in al haren luister, en hare ruime stralen beschenen in vollen glans den hemel en de aarde. Toen ik uit de eerste verbazing weder eenigzins tot mij zelven was gekomen, en voor het groote genot meer vatbaar was, sloeg ik mijne oogen rondom mij in de uitgestrekte ruimte, en verlustigde mij, op mijn gemak, met het heerlijkste Panorama dat ooit des menschen oog aanschouwde. Ik was als betooverd; mijn oog was verdoold in dit onafzienbaar landschap, en

zweefde op duizend voorwerpen, zonder ergens eene rustplaats te vinden. Nu en dan borst ik, in onwillekeurige uitroepingen van verwondering, over de almagt en grootheid van God uit. Hoe bemint, hoe eert men zich zelven in zulk eene stemming! hoe gereinigd, hoe vrij, hoe ontslagen voelt zich het hart, in deze zalige oogenblikken, van alle verachtelijke wenschen, van alle driften en de zucht naar de wereld en hare verleidingen! O! ik had op dat tijdstip, zonder het minste berouwen droefheid kunnen sterven. Lang duurde mijne verwondering en verbaasdheid, eer ik eenigzins met bedaardheid de voorwerpen konde betrachten, die zich aan mijn gezigt voordeden. Ten Oosten donkergroene bosschen, die zich uit zandige vlakten verheften. Verder op in het verschiet de zwart-blaauwe zee. Ten Zuiden over bergen en klippen heen, vertoonde zich Vizagapatnam, met hare graauwe rotsen. Bimilipatnam herkende ik in het Noorden. Verder op Ganjam, Chikakoil, en vele andere plaatsen en dorpen. Ten Westen een uitgestrekt schilderachtig Landschap met bergen en valleijen aangenaam ge-schakeerd; rivieren die het, als witte banden, kronkelend doorsneden. - Het uitzigt was onbeschrijfelijk groot en heerlijk! - Ik had gewenscht, honderd oogen te hebben, om het alles op eenmaal te kunnen omvatten. Ik wist niet waar ik was; of ik leefde, of reeds, van dit sterfelijk ligchaam ontslagen, in de velden des Hemels rondvloog. Al het verledene, al de herinneringen van genotene vermaken en geledene rampen, waren gansch uit mijne ziel gewischt; alles was uit mijn geheugen verdwenen - en ik voelde alleen het tegenwoordige. Langer dan een uur bleef ik onbewegelijk dat vermakelijk tooneel aanschouwen. Ik had moeite er mij van af te scheuren. Mijn oog konde zich niet verzadigen van te zien. Eindelijk verliet ik mijne standplaats en wandelde langs den rand van de kruin des bergs naar de tegenovergestelde zijde. Ik zag nu naar het dal. - In de duizeling verwekkende diepte was het zwart van menschen, die als een digte hoop mieren door elkander wemelden; hunne verwarde stemmen stegen van tijd tot tijd om hoog als het geruisch der baren, als de bruisende

zee, die door eenen fellen storm beroerd wordt. Het gedruisch verhefte en verminderde, naar mate dat het door de, wind opgenomen en tegen den berg terug gekaatst werd. Nu vestigde ik mijne aandacht op de bonte en ontallijke menigte, die de trappen op en afgolfden. De stemmen van duizende vrolijke en biddende menschen vermengden zich met het brommend en schel geluid van Dools, Combous, Toutaries en andere geraasmakende instrumenten; want de Processie had reeds sedert het opgaan der zonne haren aanvang genomen, en was juist geeindigd. Ik had dus de gelegenheid verwaarloosd, dezelve te zien. Doch wat was deze Processie, ja alle Prosessiën van de gansche wereld, zij mogen ook zoo schoon, zoo prachtig zijn als ze willen, in vergelijking van dat verrukkelijk en majestueusch schouwspel, dat ik had bijgewoond! Ik had onze afreize op negen uren bestemd, en het was over tien uren toen ik beneden kwam. Mijn volk stond reeds naar mij te wachten. Doch deze berg was mij veel te merkwaardig dan dat ik denzelven zoude hebben kunnen verlaten, zonder alvo-rens eene uitvoerige teekening van denzelven te hebben genomen. Het was ver over elf uren, eer wij deze plaats verlieten. Ik zal wel nooit den berg Shiemanchelom weder betreden; doch zoo lang ik leef, zal mij deszelfs herinnering bijblijven. Wat ik er zag heeft toegebragt, om mij eene gansch verschillende denkwijze over vele zaken te geven, het heeft mij deze kinderachtige vrees en ontsteltenis, die de meeste menschen, in tegenwoordigheid der Grooten hebben, benomen; deze verwondering en eerbied, voor alles wat hen omringt: hunne tijtels, hun staat, hunne glorie, waarop zij zoo trotsch zijn, en waardoor zij ontzag zoeken te verwekken - zijn van dit tijdstip als niets in mijne oogen; ik zie er nu op met onverschilligheid. En noch om de krooning, noch om de inhaling van eenen Vorst, noch om iets dergelijks, om hetwelk te zien, nieuwsgierigen van verre plaatsen komen reizen, en de menigte zich dood laat dringen; zoude ik geene trede uit mijnen weg willen wijken. Ach! die eens met een hart vol van gevoel de Zon van den top eens hoogen bergs, achter den rand der zee, heeft zien opgaan, voor

dien zijn zulke ijdele vertooningen van geene waarde. Van Shiemanchelom gaat de weg Zuid-Oost door valleijen en tusschen bergen van middelbare grootte, langs welke men de witte zandige weg, als een lange band, slingerend ziet doorloopen. Groepen van boomen, kleine beekjes, die tusschen de klippen ritselden; somtijds een troep herten, die aan den rand der steilten graasde, en eene menigte pelgrims, die zich naar den berg begaven, verlevendigden dezen, zich meer dan drie uren ver uitstrekkenden, anders eenzamen weg. Eindelijk schoven zich de steenmassen uit elkanderen; wij kwamen weder in de vlakte, en de boschjes en topen vertoonden zich weder van verre met dorpen en tempels. Het was ruim drie uren, toen wij te Nabab Pette aankwamen, een klein maar zindelijk dorpje; het had geene Chauderie, maar eenen Wortelboom, met eenen bemuurden zetel. - Er rusteden te veel reizigers onder zijne schaduwe, dan dat wij er plaats onder hadden kunnen nemen. Wij besloten dus, ons in eene fraaije toop, aan

de andere zijde van het dorp, neder te slaan. Toen wij hetzelve doortrokken, hoorde ik in eene der hutten het geraas van TomtomsEene soort van Trommels., vermengd met een, bij tusschenpozen, luid gillen van eene vrouw. Ik zag over den PaggerPagger is een muur van klei, omtrent eene mans hoogte. De woningen der Indianen in de dorpen staan alle op zich zelven, en zijn elk door zoo eenen muur van klei, die eenen grooten omtrek om de hut beslaat, van elkanderen afgescheiden., en werd gewaar dat men bezig was den Duivel uit eenen bezetene te verdrijven. Deze goochelarij had ik zoo dikwijls gezien, dat ik niet den minsten trek of nieuwsgierigheid in mij gevoelde, om ze weder bij te wonen, en er het uiteinde van af te wachten; ik vervolgde dus mijnen weg. Vele mijner Lezers zullen het vreemd vinden, dat deze blinde en domme Heidenen zich ook al onderstaan, om Duivels uit te drijven. In hoe ver ze er toe geregtigd en bekwaam zijn, kan ik niet beoordeelen; maar het is niettemin zeker, dat de India-nen, door gansch Indië, de kunst van bezweren en duivels uit te bannen, even zoo goed als de Christenen in Europa, bezitten, of meenen te bezitten. Dit moet ik echter zeggen, dat zij er niet zeer grif en handig in zijn, en het gebeurt somtijds wel, dat er verscheidene dagen verloopen, eer zij den geest, zoo hij magtig en halsstarrig is, en de bezweerder de zaak niet regt verstaat, zijne woning kunnen doen verlaten. De Hindous gelooven, dat er Mannelijke en Vrouwelijke. Duivels zijn; dat de eerste in het ligchaam der Mannen, en de andere in die der Vrouwen gaan. Deze Duivels houden zich gemeenlijk op in dikke en zware boomen, in welke zij hunne woning hebben; de Wortelboom uitgezonderd, dien zij nooit durven genaken, ja zelfs niet in zijne schaduwe durven verwijlen. En dit is de reden, waarom deze boom voor heilig wordt aangezien, en men aan deszelfs stam zetels bouwt en tempels oprigt. De zielen van Roovers, Dieven, Moordenaars, Valsche getuigen, Ongetrouwden, Echtbrekers, Ongodsdienstigen, en die hunne Ouders of Leermeesters geslagen hebben of ongehoorzaam zijn geweest, die de Sraadh

en Jugs niet verrigt hebben, en andere misdadigers, die, zonder behoorlijke boete voor die zonden gedaan te hebben, zijn gestorven; worden, nadat ze hunne straffen en pijnigingen in eene der vier eerste Hellen (er zijn zeven) ontvangen hebben, nog bovendien door Jom Raadsh, of de Rigter der menschelijke daden, in dit leven gedoemd, om voor eenen onbepaalden tijd in de wereld rond te zwerven: kunnende zij niet anders uit dien staat verlost worden, dan door de offeranden, die hunne familie voor hen te GoijaDertig mijlen van Kaschi of Benares, Zuidwaarts, ligt de Stad Goija, ook Dhormmoranija of de Koningin der liefde of weldaden; waar de godheid Godhador (een der namen van Vischnou) aangebeden wordt. Het is daar, dat men de offeranden en gebeden voor de afgescheidene zielen zijner familie doet, voornamelijk voor hen wier levenswijze heeft doen veronderstellen, dat ze door Jom Raadsh gedoemd zijn, om op deze wereld als dwalende geesten te zwerven. Er is te Goija een steen waar in Vischnou zijnen voet zoude gedrukt hebben. Het is op dezen steen, dat men een zeker deeg, Peen genaamd, legt. Men doet eerst zijn gebed aan de Godheid van de plaats, en vervolgens aan Jom Raadsch; men breekt een stuk van het deeg af, en legt het in den, in den steen ingedrukten, voetstap, noemende bij ieder stuk deeg den naam van hem, voor wiens ziel deeze ceremonie verrigt wordt, en telkens als zij een stuk deeg nederleggen noemen zij weder eenen anderen nabestaande, zelf tot het zevende lid toe. De Veids zeggen, dat door deze ceremonie ontwijfelbaar de verlossing van zulke zielen bewerkt wordt.
Men heeft juist niet volstrekt noodig, om zelf eene zoo verre reize naar Goija te doen; men kan deze offerande in alle beroemde Tempels van Bieschn of Vischnou verrigten. Het kost dan echter veel geld. Die genen, die geen geld genoeg hebben, om deze zware onkosten te doen, noch in staat zijn, om zelf naar Goija te gaan, geven aan iemand, die deze reize onderneemt, na eenige voorafgaande ceremoniën, eene volmagt, om, in hunnen naam, en voor het welzijn der zielen van deze en gene personen, deze offeranden van de Peen te verrigten: het geen volstaan kan. Maar zoo de zoon of broeder, of de naaste bloedverwant deel heeft gehad, of medepligtig is geweest aan de zonde, om welke men veronderstelt dat de ziel des overledenen gedoemd is te dwalen en te lijden; dan is zoodanige naastbestaande, zoon of broeder, zelf verpligt naar Goija te gaan, om de ziel van den overledene te verlossen., verrigt, of door

zich de gebeden en andere religieuse plegtigheden van de zoodanigen toe te eigenen, die dezelve zonder eenige aandacht of godsvrucht, of wel met een kwaad of boos voornemen, verrigten. Deze zwervende geesten hebben alle verschillende benamingen, als Peischaasch, Preet, Pethonie, Shankonie, Saakschonie, Daakhiedaan, Brrma dottie, Akash banie, Jokhie, en meer andere, te veel om hier op te noemen. Eenige dezer Geesten zijn boosaardig, en andere weder onschadelijk. De eerstgenoemde, bij voorbeeld, vindt vermaak om menschen te kwellen en te verschrikken; hij houdt zich op de wegen en in hooge boomen (uitgenomen den Alla), op; hij is ook op de Kerkhoven en den Smeschaan. (waar de dooden verbrand worden.) Op al deze plaatsen vertoont hij zich somwijlen in schrikkelijke gedaanten, en hij heeft magt, zoodanige menschen, die zich door baden, en het morgen gebed niet zuiveren en behoeden, ziekten en ongemakken aan te doen. De Preet houdt zich in huizen, verlatene en vervallene gebouwen op; hij vindt mede vermaak, de menschen schrik en vreeze aan te jagen, en is, het geen wij spook noemen. Pethonie, Shankonie en Saakschonie, zijn geesten van de vrouwelijke Sekse. Zij zoeken mede de menschen te schaden, en vertoonen zich aan hen onder de gedaante van schoone vrouwen of danseressen. Degenen, die, door hen verleid, met hen zoekt te boeleren of onvoorzigtig is zich met hen te willen vermengen, brengen zij om het leven, of veroorzaken hen ongeneesselijke ziekten. Hierom zal een Hindou zich met angst en spoed van zoo eene vrouw wegmaken, die hem bij nacht op straat of op den weg om een minnarijtje zoude aanspreken. Daakhiedaan zijn geesten, die zich op de bergen en in de wouden onthouden; ook in wildernissen en op eenzame heiden. Het woord Daakhiedaan beduid te roepen, en deze geesten zijn er op uit, de reizigers door de stemme van menschen of ander geluid te verschrikken, of van den regten weg af te leiden. Zij vertoonen zich aan hen in de gedaante van een licht, een huis, een wegwijzer of iets anders, om ze te doen verdwalen en in poelen of afgronden te storten. Te dien einde

bootsen zij somtijds de stemmen van menschen, die om hulp roepen, naar. De Bhrrmmia boet zijn zwervende geesten, zoo als het woord Bhrrmmia ronddwalen beteekent. Deze geesten hebben nergens eene blijvende plaats; zij zijn gedoemd tot eene gestadige rondzwerving. De Brrma dottie zijn de zielen van zondige Braminen, voornamelijk dergenen, die ongetrouwd sterven, na hunne behoorlijke jaren bereikt te hebben. Zij zijn mede onschadelijk. De Akash banie zijn geesten, die zich in de lucht onthouden. Akash beteekent lucht, en banie pijl in de Samschritische taal. Zij worden dus genaamd, wegens de verbazende snelheid, waarmede zij de lucht doorklieven. Deze geesten mogen niet op de aarde komen. Al deze en nog meerdere geesten staan onder een hoofd, Retravie of Niroudie genaamd. Men noemt hem ook Bhooïrob en Vairavert, en beeldt hem af, als gedragen wordende op de schouders van een Raatschiador of reus, en met eene sabel in zijne hand. Eenigen dezer geesten zijn voor een ze-ker getal van jaren gedoemd, en gaan naderhand in het ligchaam van het een of ander dier, eer ze dat van een mensch bezielen; anderen moeten op deze wijze ronddwalen, tot ze een zeker getal van gebeden opgezameld hebben. Deze gebeden verkrijgen zij door de levenden in hunne godsdienstplegtigheden te storen of te hinderen, het zij door eenig vreemd geraas, dat zij digt bij hen maken, of zich in de gedaante van een wild dier, slang of schoone vrouw te herscheppen; en de door deze aftrekking overgeslagene gebeden, eigenen zij zich toe, tot zij er het bepaalde getal van verzameld hebben; als wanneer het hun vergund is, uit kracht dezer gebeden, in het ligchaam van een mensch weder over te gaan. Het is, om dit te vermijden, dat de Indianen, alvorens zij hunne gebeden verrigten, driemaal water over den linker schouder werpen, van welken kant hen deze geesten alleen kunnen bijkomen, en een zekere Shaamp, of verwensching, tegen dezelve uitspreken, die hen doet vlieden en verwijderd houdt. Nog heeft men eene soort van geesten, die Jokhie genaamd worden. Wanneer een

Vorst, of wie het ook zij, voornemens is eenen schat te verbergen en te begraven, en vreezende dat een ander hem dien mogt ontrooven of vinden, maakt hij met eenen zijner slaven of iemand anders eene overeenkomst om dien schat voor een zeker getal van jaren voor hem te bewaren; waarna hij hem op dezen schat om het leven brengt, op zulke wijze, dat zijn bloed en ligchaam dien bedekt. De ziel van eenen zoodanigen wordt een Jokhie en houdt de wacht over dien schat, tot den bepaalden tijd, en niemand kan denzelven voor dien tijd ligten. Koubeer, de God des rijkdoms, is het hoofd over deze geesten; hierom wordt hijook genaamd Jokhia Potie. (Potie beteekent Heer.) Er is nog eene soort van dwalende geesten, welke zijn de zielen van vermoorden, of door eenen geweldigen dood omgekomenen, die zoo lang op de aarde dwalen als hun natuurlijk leven zou geduurd hebben: uitgenomen die in eenen regtvaardigen oorlog zijn gesneuveld, of door de handen van den Regter sterven. Dit zal, denk ik, genoeg zijn, van deze Geesten en Duivelen. De Lezer zal mo-gelijk nieuwsgierig zijn, op hoedanige wijze men ginds deze Duivelen of Geesten uit het ligchaam van een mensch uitdrijft. Zoodra een man of vrouw wordt geoordeeld bezeten te zijn, zendt men om den bezweerder, die dan eenige Duivels van het mannelijk- en vrouwelijk geslacht, die onder zijn bevel staan, medebrengt. Een bezweerder, die niet een half dozijn van deze geesten onder zijn kommando heeft, is niet in aanzien, en wordt geoordeeld weinig kunde en vermogen te bezitten. Het eerste werk van den bezweerder, eer hij het huis of de hut, waar de Patient zich bevindt, intreedt, is, hetzelve met eenen tooverkring of bezwering te omringen, opdat de Duivel het ligchaam van den gekwelden niet kan verlaten en hem ontsnappen, zonder eerst ondervraagd te zijn. Hierop treedt hij naar binnen, en na eenige, voorafgaande ceremoniën, vraagt hij den Duivel naar zijnen naam, van waar hij is, hoe, waarom, wanneer, en op welke wijze hij in het ligchaam is gevaren? - En de geest antwoordt hem op iedere vraag door den mond van den lijder. Eindelijk gebiedt hij den Duivel zijne

woning te verlaten, waartoe deze gemeenlijk weinig zin heeft, en vele protestatien maakt. Zoo hij aanhoudt met weigeren, en hardnekkig zijne plaats wil handhaven, beveelt de bezweerder aan een of een paar zijner dienstbare geesten, in het ligchaam van den Patient te varen, en den koppigen Duivel te kastijden, tot dat hij om genade bidt en belooft te vertrekken. De bezweerder bant hem dan gemeenlijk in de eene of andere Provincie, of verpligt hem in zijnen dienst te treden en zijn gevolg te vermeerderen. Deze goochelarij of ceremoniën verrigten zij in de tegenwoordigheid van elk die behagen heeft ze aan te zien, en zij maken er geen geheim van; een Europeaan echter, wordt er niet bij toegelaten. Ook gelooven de Indianen aan Toverheksen. Deze hebben mede het vermogen, om in het ligchaam van een mensch te varen. Een zeker bewijs, dat iemand van eene Toverheks en niet van eenen Duivel wordt bezeten, is, wanneer de Patient, buiten zijne stuipen, opzwellingen van den buik enz., het licht van eene lamp of vuur tien- of twintigvoudig meent te zien. Men laat dan eenen bezweerder halen, die, na voorafgaande ceremoniën en goochelarij den geest der Toverheks ondervraagt, wat reden zij heeft, om dezen Persoon te kwellen? Zij antwoordt dan gemeenlijk, dat het wegens eenen wrok, haat, afkeer of nijdigheid is, die zij den Patient toedraagt, of omdat hij of zij haar heeft beleedigd enz. Hij gebiedt haar daarop het ligchaam van den lijder of lijderes te verlaten, hetwelk zij gemeenlijk weigert. Om er haar nu toe te noodzaken, werpt hij eenige korrels mostaard zaad, met al zijne magt op het ligchaam van den Patient, hetwelk de Tooveres eene woedende pijn en smart veroorzaakt; hierdoor, en door nog andere middelen, dwingt hij haar eindelijk vergiffenis te vragen, en zij vertrekt. Tot een bewijs, dat zij het ligchaam heeft verlaten, doet de bezweerder den Patient eene oude muil of schoen met de tanden opnemen, die hij eenige treden moet voortdragen en dan laten vallen. Het verwonderlijkste is, dat de lijder, na dat hij verlost is, zich van niets, wat hij gezegd of gedaan heeft, weet te herinneren. Ik wil mijne gevoelens over deze bezete-nen en bezweerders terug houden; zij zouden mij te ver van mijn onderwerp leiden; alleenlijk moet ik aanmerken, dat de geestelijke kwakzalvers, zij mogen zijn van welke Natie of Sekte ze willen, toch overal dezelfde zijn; alle hebben ze het doel en oogmerk, om het onkundig en ligtgeloovig volk te bedriegen en een rad voor de oogen te draaijen, en zich een aanzien of vermogen te geven en aan te matigen, dat hen in hunne magt en de vrees, waaronder ze den ligtgeloovigen hoop houden, bevestigt. De Indiaansche Priesters gebruiken het mostaard-zaad tot uitdrijving der Duivelen en kwade geesten; de Europeanen hebben een remedio universalis, namelijk het wijwater; dit is in staat, mits de noodige vervloekingen en bezweringen, behoorlijk en naauwkeurig, in den naam van het heilig Opperwezen, er bij gebruikt worden, niet alleen Duivels, maar ook Spoken en allerlei Helsch gebroed te verjagen en te doen ontvlieden. Dat men toch de Indianen niet van bijgeloovigheid beschuldige: hoe ligtgeloovig de verlichte Christenen zijn, bewijzen de voorbeelden van zweeden-burg, schröpfer, gasner, cagliostro en meer andere. Men zag verstandige, ja zelfs geleerde lieden aan deze kwakzalvers en bedriegers een onwankelbaar geloof geven, en te zamen met hen de belagchelijkste zotheden bedrijven. Omstreeks vier uren verlieten wij de toop en kwamen kort daarna weder in het gezigt van de zee. Ik had gehoopt nog intijds Vizagapatnam te bereiken, doch de nacht overviel ons; en dewijl ik niet gaarn bij donker in die plaats wilde aankomen, besloot ik een dorp, Deviegram genaamd, dat ons wat op zijde lag, aan te doen, en in hetzelve te overnachten. Het lag in het midden van een boschje van den grooten weg verwijderd, de Chauderie werd dus niet veel bezocht en wij vonden er overvloedige plaats voor ons. Onder meerdere reizigers, bevonden er zich ook twee boetedoende Fakiers, die digt bij ons gelegerd waren, waarvan de een, naar gissing, dertig, de andere vijftig jaren oud was. Deze laatste had zich zelven de vreesselijke en smartelijke boete opgelegd, met gevouwen handen, de beide armen hoog boven het hoofd uit te strek-ken, en ze in die houding te laten blijven, zonder ze ooit weder naar beneden te brengen; en dit had hij volgehouden. Groote God! waartoe brengt de dweeperij en het bijgeloof den mensch niet! Welke dwaasheden en misdaden doen zij hem niet begaan! - De beide armen van dezen Fakier, waren, door de onnatuurlijke houding, verdord, en zoodanig verstijfd, dat het hem onmogelijk was dezelve weder naar beneden te brengen, of de handen los te maken. Zij veroorzaakten hem nu de geringste pijn niet meer; doch de smart, die hij er in het eerste jaar aan had uitgestaan, was, zoo hij zeide, boven alle beschrijving. Zijn makker was moeder naakt, en verzelde hem geduriglijk, om hem te voeden en te helpen. Deze laatste had door zijne mannelijkheid een ijzeren ring, ter dikte omtrent van eene penneschacht, en zoo groot als de palm eener hand, waarvan de einden aan elkanderen gesoldeerd waren. Hij had gelofte van kuischheid gedaan, en wel wettende, dat, schoon de geest gewillig, het vleesch echter zwak is, had hij zich wijsselijk tegen eenen verraderlijken aanval van hetzelve gewapend. Intusschen behoort er,

dunkt mij, veel vermogen op zich zelven toe, om in de tegenwoordigheid van jonge en schoone vrouwen en meisjes, waarvan er zich eenige onder de reizigers in de Chauderie bevonden, zonder aandoening te blijven. Het zoude, naar mijn oordeel, niet kwaad zijn, dat men alle, die zulk eene onnatuurlijke gelofte van kuischheid doen, verpligtte eenen dergelijken ring te dragen. Een handengeklapDe Indianen achten het voor eene groote onbeleefdheid, om iemand, die slaapt, te wekken, met hem te roepen, of bij zijnen naam te noemen; men klapt in de handen, of maakt eenig ander geluid. maakte mij wakker. ‘Bieschnagapatnam DoréVizagapatnam, Mijn Heer!!’ hoorde ik eenen mijner dragers zeggen. Ik was wezen-lijk voor die plaats. Zij hadden mij voor het aanbreken des dags zachtjes opgenomen, en waren met mij op reis gegaan, terwijl ik gerust in mijnen Palanquin lag te slapen. Het zal ruim zes uren geweest zijn. Ik had in die stad bezigheden, die mij noodzaakten er drie of vier dagen te vertoeven. Er was wel eene soort van herberg, door eenen Engelschman gehouden, doch ik nam mijnen intrek bij eenen vriend, die er woonde, een oude kennis van Nagapatnam. Hij was hartelijk verblijd van mij weder te zien. Vizagapatnam, eigenlijk Bieschnagapatnam, of stad van het slangenvenijn, behoort den Engelschen, die er eene gefortificeerde Factorij van vier kleine bastions, met omtrent achttien stukken geschut, hebben. Deze plaats heeft het voordeel eener rivier, doch de ingang is gevaarlijk, wegens de hooge branding die er meest altijd staat. De stad, of liever het dorp, ligt tusschen dorre en kale bergen en steile rotsen ingeklemd. De grond is een diep zand, met scherpe uitstekende klippen; en daar het als in eenen ketel ligt, is er de hitte, midden op den

dag, onverdragelijk. Voor het overige is het eene eenzame, treurige en akelige plaats. Men vertimmert er schepen, en er worden grove Doeken en Lijwaten, als mede goede Doreas, of gestreepte Muselins gezameld. In het jaar 1709 werd deze plaats door Fakier chan, Nabab van Chikakoíl, belegerd, en bijna vernield. Hij had aan simon holcomb, toen Opperhoofd van Vizagapatnam, eene aanzienlijke som, voor rekening van de Compagnie, geleend. Holcomb stierf eer de tijd der terug betaling verschenen was. De Nabab eischte, als billijk, de geleende penningen van zijnen Opvolger; doch deze weigerde hardnekkiglijk aan dien eisch te voldoen, zeggende, niet gehouden te zijn, de schulden van zijnen voorzaat te betalen, en ontkennende, dat dit geleende geld voor en ten dienste der Compagnie was opgenomen, alhoewel de Obligatiën met haar zegel waren bekrachtigd. Waarop de Nabab eindelijk, na vergeefsche poging, om zijn geld, die plaats met 3500 man voetvolk, en 300 ruiters belegerde, en de Engelschen niet alleen dwong, om hem te voldoen, maar, daar hij

hen evenwel, wegens hunne kwade trouwe, nog wilde straffen, hen noodzaakte, hem op de nederigste wijze om vrede en vergiffenis te smeeken; die hij hun dan eindelijk toestond, op voorwaarde, dat ze hem eenen zekeren Jentief, agappa genaamd, in handen zouden leveren. Deze agappa was een onderdaan van den Mogol, en te Vizagapatnam Compagnies-Koopman bij de Engelschen, die hij zeer toegenegen was. Hij had in dezen oorlog zeer actief en werkzaam geweest, en het volk van de stad, gedurende het beleg, ijverig aangemoedigd, zich te verdedigen; terwijl hij, te zelfden tijde eenige naburige Radjahs had zoeken op te hitsen, en hen had aangemaand, in des Nabobs Staten te vallen, om denzelven hierdoor te verpligten terug te keeren, en het beleg op te breken. De Engelschen, echter, leverden dezen braven man, die hun voordeel met zoo veel ijver had behartigd, en zich hunne zaak zoo zeer had aangetrokken, met de grootste onverschilligheid, en, niettegenstaande zijne tranen en hartroerende smeekingen, en die van zijne wanhopige Fa-milie, in handen van den hoogst vergramden Nabab, die hem eenen langzamen en pijnlijken dood deed sterven. Dus beloonden zij de trouwe en verknochtheid, zonder de minste poging tot redding van dezen ongelukkigen te willen doen. Doch dit is de gewone handelwijze der Engelschen in de Indië: elk Indiaan of Europeaan die dwaas genoeg is van hen te vertrouwen, of zich met hen te verbinden, heeft het zelfde lot te wachten, en zij zullen hem, wanneer het hun belang vordert, even zoo koelbloedig en onverschillig, als hunne landgenooten van Vizagapatnam, den braven Mogollor in de handen van zijnen verbitterden vijand leverden, aan hunne onverzadelijke heersch- of goudzucht opofferen. Hoe vele Nababs, Radjahs of Indische Prinsen, die hun zelfs de gewigtigste diensten bewezen, hebben zij niet op de ondankbaarste en onwaardigste wijze bedrogen, verraden en verkocht; of, zoo zij dit niet konden bewerken, door geheime moordenaren, door dolk of vergif van kant laten maken. Ach! zoo bij hen het geld spreekt, moeten dankbaarheid, vriendschap, menschenliefde, eer en vreeze Gods - alles moet zwijgen;

voor geld offeren zij alles op, vriend en weldoener - niets is hun heilig. Doch genoeg hiervan voor deze keer; er zullen, in het vervolg van dit Werk, nog gelegenheden genoeg voorkomen, om van deze pest en geesel der Indiën te spreken. De twee eerste dagen van mijn verblijf te Vizagapatnam besteedde ik tot het verëffenen mijner zaken, en tot het inkoopen van eenige met Ivoor ingelegde Betel ArkientjesBetel Arkientjes, zijn vierkante kistjes, waarin men het Betel-blad, de Areek, Katagamba, Kalk, Tabak, Kardamom, en wat er bij het Betel kaauwen meer behoort, in doet.
Nergens, langs de geheele kust, werkt men zoo goed in Ivoor, dan te Vizagapatnam; de Inboorlingen van die plaats bezitten niet alleen de kunst, hetzelve op Doozen, Kistjes, ja in Tafels, Stoelen, Palanquins, Canapés en andere zware Meubelen, zeer fraai in te leggen; en gansch daarmede te bedekken, zoodat de voegingen volstrekt niet zigtbaar zijn, maar zij schilderen er ook Bloemen, Landschappen, Vruchten en andere Voorwerpen met vaste kleuren op. Bijna niemand reist door Vizagapatnam die er niet het een en ander voor zijne Familie of Vrienden van medeneemt., een toilet, en dergelijke; waarmede ik een

paar mijner goede Vriendinnen om de Zuid een geschenk meende te doen. Op den derden dag, zoude te Veloer, een dorp omtrent anderhalve mijl van Vizagapatnam, eene jonge vrouw, van de Caste der Xetries, in eenen kuil vol vuur springen, en zich met haren overledenen man verbranden. Daar ik deze manier van verbrandingMen heeft hier in Europa zulke verkeerde dankbeelden, van dit verbranden der vrouwen met hare overledene mannen; men vertelt er zoo vele onwaarheden en sprookjes van; dat ik het als een pligt achte, dezelve te wederleggen, en dit onderwerp wat breedvoerig te behandelen.
Het zijn alleen de Braminen, Xetries, en de voornaamste stammen uit de Caste der Beisse, die het voorregt hebben, dat hunne vrouwen zich met hen mogen verbranden; doch de Caste der Soeder is dit niet geoorloofd.
Er zijn verscheidene gevallen en omstandigheden, die eene vrouw van de belofte ontslaan, die zij haren man op den trouwdag, of gedurende hunne zamenleving, mogt hebben gegeven, van zich, na zijnen dood, met hem te laten verbranden; namelijk: als hij een jaar van haar afwezig is geweest, of in den huwelijkspligt nalatig is; als hij haar kwalijk heeft behandeld, of haar heeft verstooten, enz. Het is echter wel strengelijk door de wet en de SchastersSchasters, uittreksels hunner V Ids of heilige boeken, van dewelke in dit Werk, op zijne plaats, eene volledige beschrijving zal gegeven worden. aan den Man verboden, zoodanige belofte van zijne Vrouw, het zij voor of na het trouwen, of op zijn sterfbed af te eischen; zij moet hierin geheel haren vrijen wil hebben; niemand mag haar op eenigerlei wijze, hoegenaamd, hiertoe dwingen of overreden; ook heeft dit bij de Braminen zelden of nooit plaats, maar onder de Caste der Xetries gebruiken eenigen somtijds wel onwettige middelen en overreding. Doch eene Vrouw, die men door dreigementen of geweld de belofte van zich met het lijk van haren Man te doen verbranden, heeft afgeperst, heeft het regt, om op het oogenblik zelfs dat zij zich zal gaan opofferen, (zoo zij bevreesd is of berouw gevoelt) weder terug te treden. Er zijn enkele voorbeelden dat dit is geschied. De schande, die eene Familie hierdoor ontvangt, is onuitwisschelijk.
Eene Vrouw, die zich zwanger bevindt, mag zich mede niet laten verbranden, en daar het bij alle Indiaansche Volkeren gebruikelijk is, dat eene Moeder haar kind zelve zoogt, is het natuurlijk te begrijpen, dat zij, na hare bevalling, voor het jong geboren schepsel (en zelfs zoo lang het hare hulp noodig heeft) een zeer noodzakelijk wezen is, en de verbranding dus geene plaats kan of mag hebben.
Er loopen vele redenen te zamen, die eene Vrouw tot deze wanhopige daad noodzaken of overhalen. Eerstelijk wordt hare en haar Mans geheele Familie hierdoor op eene zekere wijze geadeld; voorts wordt haar wijs gemaakt, dat deze opoffering haren man in de andere wereld merkelijk ten goede strekt, ja dat zij hem hierdoor zelfs uit de helle kan verlossen. Ook zijn de Vrouwen in het algemeene denkbeeld (ten minste tracht men het haar van de kindschheid af aan in te boezemen) dat zij, die zich met haren Man laat verbranden, in het geheel de pijn van het vuur niet gevoelt; doch er zijn nog andere, en niet min gewigtige oorzaken, die haar hiertoe aansporen, en haar somtijds eenen roemrijken en verdienstelijken dood (zoo als zij meenen) boven een rampzalig leven doen verkiezen.
Na het afsterven des Mans, is er voor eene Hindousche Vrouw geen troost meer in deze wereld; zij mag voor de tweede maal niet trouwen; zoodra zij weduwe is, moet zij haar hoofd gansch kaal laten scheren, zij moet al hare versiersels voor altoos afleggen, geen goud of zilver, geene zijde of geschilderd lijnwaad mag zij meer dragen; bovendien kan eene weduwe van haren overledenen man niet erven. De zonen, en voornamelijk de oudste, treden in des Vaders plaats; en gelukkig voor haar zoo zij zonen heeft, want dan is haar lot nog eenigzins dragelijk; doch zoo er die niet zijn, dan treedt de Broeder, of des Broeders zoon, of zoons zoon, of een ander mannelijk bloedverwant in het bezit der door haren Man nagelatene goederen, en deze Erfgenaam is daarvoor aan de Weduwe en hare Dochters (zoo zij die heeft) niet meer, dan het bloote onderhoud en de kleeding verschuldigd, dat zij, zoo te zeggen, nog verdienen moeten, met allen arbeid van het huis te verrigten. In een woord, zij worden alsdan bijna als slavinnen behandeld, voornamelijk als de overledene geheel niets heeft nagelaten; want de naaste mannelijke bloedverwant is evenwel verpligt om zoodanige Weduwe met hare Dochters te onderhouden, de eerste levens lang, en de anderen tot dat zij getrouwd zijn.
Het is behoorlijk, zegt de Schaster, dat eene Vrouw zich met haren man verbrande. Iedere Vrouw, die zich dus opoffert, zal drie CroreEene Crore is honderd Lak, en een Lak honderd duizend. en vijftig Lak jaren met hem de vreugd en de gelukzaligheden van het ParadijsDe Sorgam of het Paradijs van Indro of Devendra, de God des Dampkrings, die er regeert. Zij die daar henen gaan, komen weder op deze wereld, dewijl zij geene verdiensten genoeg hadden, om in de hoogere Boebons of Planeten van zuivering op te klimmen. In dit Paradijs, even als in dat van Muhammed, worden de zielen met menschelijke ligchamen bekleed, en genieten voor eenen zekeren tijd, de eene min, de andere meer, allerlei vermaken. genieten. Zoo zij zich echter niet wil, kan, of durft te laten verbranden, zal haar dit geenszins tot een verwijt strekken; elk die haar hierover mishandelt, veracht of berispt, begaat groote zonde; want het is meerder verdienste voor eene jonge Weduwe, dat zij tot haren dood kuisch en ingetogen leve, dan dat zij zich laat verbranden. Eene Weduwe, die, zoo lang zij leeft, een onberispelijk gedrag en eene onbesinette kuischheid bewaart, gaat naar het Paradijs, doch die onknisch en onbetamelijk leeft, gaat naar de Hel.
Het is dus zulk eene groote schande niet, zoo als men zich in Europa verbeeldt, of zoo als de meeste Reizigers ons willen wijs maken, dat eene vrouw weigert, of onwillig is, zich met haren overledenen Man te laten verbranden. Nog minder is het waar, dat de vrouwen hiertoe gedwongen worden. Indien dit zoo ware, zouden dergelijke verbrandingen alle dagen of weken, bij menigte, plaats moeten hebben. Ik durf zeggen, dat er mogelijk (door gansch Indië gerekend) van vijf duizend Hindous die sterven, een is, wiens weduwe hem in den dood volgt; en alhoewel ik gezegd heb, dat vele vrouwen uit eene soort van wanhoop, wegens het eenzaam en treurig leven dat haar te voren staat, en waartoe zij gedoemd zijn, zich dus opofferen; zijn er ook vele (hoe ongeloofelijk dit ook mag schijnen) die uit zuivere liefde en achting voor hare mannen, en om ze niet te overleven, zich met hen laten verbranden, zonder dat iets in staat zij, haar van dit besluit terug te houden; men heeft zelfs menige voorbeelden, dat Danseressen den houtstapel hebben beklommen, en dus hare Minnaars in den dood zijn gevolgd.
Ik herhaal het nog eens, het is volkomen onwaar en valsch, wat sommige, ja meest alle Reisbeschrijvers zeggen, dat de vrouwen der Hindous en Malabaren, die zich met hare mannen niet willen doen verbranden, veracht en met schande overladen worden, en dat de bloedvrienden het regt hebben, haar met geweld hiertoe te noodzaken. Het tegendeel is waar. De Schasters en de oude wetten van het land, verbieden in den strengsten zin, eene vrouw hier toe te dwingen, of te overreden.
Indien de Magistraat of Regter, (zegt de Schaster,) ontdekt, dat men eene Vrouw met geweld heeft gedwongen, zich met haren Man te doen verbranden, of dat men met Bang (de Datura) of eenige andere bedwelmende kruiden of dranken hare zinnen heeft verbijsterd, en er haar dus toe doet overgaan, zoo zullen al de goederen en bezittingen desgenen, die deze misdaad heeft begaan, niet alleen verbeurd worden verklaard; maar men zal hem nog bovendien met het gras binéHet gras biné, eene soort van lang scherp gras. levendig verbranden. Is het een Bramin, die zich hieraan schuldig heeft gemaakt, zoo zal hij insgelijks alle zijne goederen verbeuren. En dewijl het niet geoorloofd is, eenen Bramin te dooden of te verminken, zal hem eene Parriah het hoofd met Ezelspis wasschen en kaal scheren, waarna men hem het Sriné Mokhto dhoekSriné Mokhto dhoek, het teeken van een man zonder hoofd, dat men eenen Bramin, zoo hij eenen moord heeft begaan, met een gloeijend ijzer op het voorhoofd drukt. op het voorhoofd zal branden, en hem voor zijn gansche leven uit de Provincie bannen. De ziel van hem, die bewerkt heeft, of oorzaak is, dat eene vrouw zich tegen haren zin, of zonder hare toestemming, met haren overledenen man heeft verbrand, zal een Lak Jaren in de Ondurah (Hel) liggen, en na verloop van dien tijd in het ligchaam van eenen Hond weder in de wereld komen of herboren worden.
Schoon dat eene Vrouw (zegt de Schaster verder,) haren man vrijwillig, gedurende haar huwelijk of op zijn sterfbed, beloofd heeft, zich met hem te zullen laten verbranden, staat het haar echter nog vrij, die belofte weder in te trekken, zoo lang zij tot bevestiging van dezelve de Joog of JugOfferande aan de Goden. niet heeft verrigt. Doch is dit geschiedt, en zij blijft weigeren, zal men haar het hoofd met Ezelspis wasschenIemand wiens hoofd met Ezelspis is gewasschen, heeft onherstelbaar de Caste verloren: en vervalt in die der Parriah., met het bovenlijf ontbloot, ruggelings op eenen Ezel zetten, en haar dus de stad of het dorp uitleiden, en uit de Provincie bannen!

nog niet had gezien, dewijl zij met die, in het Zuiden van Choromandel gebruikelijk,

zeer verschilt, was ik nieuwsgierig, om dezelve bij te wonen. Mijn Huiswaard,

die voornemens geweest was mij te verzellen, had verhindering gekregen; ik begaf

mij dus alleen op weg naar Velour, eenige lieden van Vizagapatnam volgende, die de

nieuwsgierigheid mede derwaarts dreef. Omstreeks drie uren kwam ik in het dorp aan,

en vond welhaast het huis van haar, die de eerste en voornaamste rol in dit treurspel zoude spelen.

Zij zat voor de deur onder eene soort van verhemelte, omringd van eenige vrouwen en manspersonen (waarschijnlijk hare vrienden en bloedverwanten, aan welke zij nu en dan Betel uitdeelde, terwijl zij intusschen, zonder te spreken, onophoudelijk hare lippen, als iemand die bidt, bewoog; doch in haar gelaat was niet de minste angst of vrees te bemerken, integendeel scheen zij geheel bedaard en gerust. Het was inderdaad jammer om de vrouw, die, naar gissing, niet boven de acht en twintig jaren oud konde zijn; zij was welgemaakt van lijf en leden, en had een minnelijk en zachtzinnig gelaat. Ik verliet haar met aandoening, om den kuil, waarin zij zich zoude storten, op mijn gemak te bezien, uit vrees dat ik naderhand hiertoe geene gelegenheid zoude hebben. Onder de verachtelijke Caste der Parriahs, zijn de Tschakelies of Schoenmakers, en wel voornamelijk de Vettians of Doodgravers de allerverachtelijkste. Deze verrigten en bestellen alles, wat tot het verbranden en begraven van lijken behoort en noodig is. Lieden van eene goede Caste, vermijden zoo veel mogelijk een lijk aan te raken, dewijl zij daardoor verontreinigd worden. Doch wanneer eene vrouw zich met haren man laat verbranden, komen er geene Vettians of andere lage Casten bij te pas, of worden er bij toegelaten. Deze plegtigheid is in de oogen der Hindous zoo heilig of eerwaardig, dat elk het als een geluk en verdienstelijk werk rekent, iets tot dezelve te mogen bijdragen, of 'er de hand aan te leenen. Ik vond den kuil een klein kwartier uurs buiten het dorp in eene vlakte. Hij was na gissing tien voet lang, acht voet breed, en even zoo veel voet diep. Men was ijverig bezig er gedurig hout in te werpen, om den schrikkelijken kolengloed te vermeerderen en aan te houden. Het duurde niet lang, of ik hoorde aan het geluid der speeltuigen, dat het slagtoffer naderde; dezelfde Personen die bij haar

op de mat voor hare deur gezeten hadden, verzelden haar nu weder. Zij had een LimmetjeSoort van kleine Limoenen, genoeg bekend., met kruidnagelen bestoken, in hare hand, (dat bij de Indische vrouwen dezelfde dienst doet, als bij ons het Eau de Luce of iets dergelijks), waaraan zij somwijlen rook. De gansche trein trok nu met haar naar den Tank of vijver. Eer zij er zich in begaf, ontdeed zij zich van al hare juweelen en versiersels, die zij aan eenige der vrouwen die haar verzelden gaf, of uitdeelde. Toen zij zich gebaad, en een wit katoen kleedje (in Manje of Kurkuma gedoopt), had omgeslagen, trad zij uit den vijver, en naderde, mer eenen slatelijken gang en met opgeheven hoofde, onder het geluid der speeltuigen, en gevolgd van verscheidene Braminen, die door lofgezangen haren moed verhieven, als in triomf den kuil, welken men in dien tusschentijd met hooge matten had omringd, die er los voor stonden, opdat zij, in dit diepe bed vol gloeijende kolen ziende, niet verschrikken zoude. Het doode

ligchaam van den man lag op eene baar aan den rand des kuils. Zij bleef er voor staan; zag het voor eene poos aan met een gelaat, waarop de bitterste droefheid was afgemaald, sloeg zich toen voor de borst en begon luid te weenen en te snikken. Eindelijk verliet zij het lijk, na voor hetzelve een diepe SalamBuiging van het ligchaam, met de regter hand voor de borst of het voorhoofd. gemaakt te hebben. Driemaal ging zij om den kuil, telkens, als zij haren man voorbijging, met de handen voor het hoofd, zich diep buigende. Nu bleef zij digt bij hem staan; en zich na hare vrienden en bloedverwanten keerende, nam zij (zoo het mij toescheen) vrij bedaard afscheid van hen; men gaf haar toen eenen pot met olie, waarvan zij eerst een gedeelte over het lijk goot, en denzelven toen op haar hoofd zettende, riep zij driemaal: NarainaNaraina, een der namen van Bieschn.! met luider stemme. De mat werd schielijk weg genomen, het lijk in den kuil gesmeten - en, zonder de geringste draling of blijk van vrees - sprong zij het in dien gloeijenden poel naar, onder

een vreesselijk geschreeuw van wijven, en het verdoovend geraas der speeltuigen, terwijl te zelfden tijde al de omstanders, haar eene menigte brandhouten (die elk te dien einde in de hand hield) achter naar wierpen, waarmede zij terstond bedekt werd. Ik ijsde toen zij den sprong deed, en konde voor eene poos niet tot bedaren komen, en echter was ik er zoo zeer niet over aangedaan en ontroerd, en het maakte zulk eenen diepen indruk niet op mij, dan de verbranding, die ik in het Zuiden van Choromandel, en in andere landen had bijgewoond, daar de vrouw verpligt is eene houtmijt te beklimmen, zich op dezelve naast het lijk van haren overledenen man neder te leggen, en het in haren arm te nemen; intusschen plaatst men rondom haar en den dooden, Harpuis, Zwavel en andere brandbare stoffen; op een gegeven teeken wordt de houtmijt aan alle hoeken in den brand gestoken, en het duurt gewis verscheidene minuten eer de vlam haar bereikt, en het leven beneemt. Doch zij, die zich in den kuil stort, heeft op verre na zoo veel niet te lijden, en zoo veele doodsangsten uit te staan; één

wanhopige sprong - en het is met haar gedaan; de verschrikkelijke kolengloed beneemt haar zekerlijk terstond den adem, en dan de olie waarmede zij zich begiet, en de brandhouten die men haar naarwerpt - zij moet voort weg zijn. Men moet zich ten hoogste verwonderen, dat deze teedere vreesachtige schepsels, zoo veel moeds bezitten; men heeft zelfs voorbeelden in overvloed, dat vrouwen, op eenen Houtstapel liggende, dien met eigene handen hebben aangestoken. Naauwelijks had de vrouw den noodlottigen sprong gedaan, of ik verwijderde mij haastig van dezen afschuwelijken kuil. Er zouden nog eenige andere ceremoniën plaats hebben, doch ik had geen' lust om langer te blijven, en het dorp weder intredende, wandelde ik hetzelve wat rond, mij eene poos bij eenen Tempel ophoudende, om dien te bezigtigen. Intusschen was de zon ondergegaan, en het begon reeds donker te worden; het was dus hoog tijd om weder naar huis te keeren, en eenen breeden weg, tusschen klippen en heuvels voor mij ziende, bijzonder gelijkende op dien, langs welken ik van Vizagapatnam was gekomen,

sloeg ik denzelven in, en wandelde in diep gepeins voor mij heen, over het treurig en aandoenlijk voorval dat ik had bijgewoond. Ik was dus langer dan een uur onder weg geweest, toen ik, eindelijk tot mijzelven komende, en naauwkeurig rondom ziende, bemerkte, dat ik verkeerd, was. Besluiteloos bleef ik staan. ‘Gaat gij ook naar Mampak, Mijn Heer?’ vroeg mij een oud man; ‘gij schijnt hier niet bekend te zijn!’ - ‘Neen! ik kom van Veloer, en moet naar Vizagapatnam.’ ‘Ach, Mijn Heer!’ riep toen die man, ‘dan hebt gij ongelukkiglijk eenen verkeerden weg genomen; deze verwijdert u van die plaats.’ Dit verdroot mij geweldig, doch wat zoude ik doen? Ik moest geduld nemen. ‘Er is dus geen ander middel voor mij overig,’ antwoordde ik den man, ‘dan denzelfden weg, dien ik gekomen ben, terug te gaan naar Veloer, daar zal ik wel iemand vinden, die mij te regt helpt.’ ‘Mijn Heer!’ hernam hij, ‘zoo gij een paar honderd treden met mij wilt voort-gaan, zal ik u een bijpad wijzen, dat u een half uur vroeger te Veloer zal brengen.’ En in der daad, hij wees mij een smal pad; ‘dit moet gij volgen,’ zeide hij, ‘en gij zult zonder twijfel welhaast weder het dorp bereiken.’ Twee of drie andere lieden die er op toekwamen, bevestigden dit. Ik sloeg dan het pad in, dat even als de groote weg tusschen klippen en kreupelbosch al kronkelende doorliep. Terwijl ik dus, zonder iemand te ontmoeten, met snelle schreden voortstapte, werd mijn hart eensklaps met ongerustheid en angst vervuld; er hielden zich, (zoo als ik te Vizagapatnam had gehoord, en dat mij nu eerst te binnen schoot) Tijgers in deze streek op. Ik had, wel is waar, eenen kleinen houwer of hartsvanger (dien ik op reis altijd op zijde droeg) bij mij; doch hiermede zoude ik niet veel tegen zulk een hongerig en wreed dier hebben kunnen uitrigten. De lucht begon ook sterk met wolken te betrekken, waardoor de geringe schemering, die er nog overig was, te eenemale verdween. Nu speet het mij, dat ik langs den grooten weg niet weder was terug gekeerd,

waar ik niet had kunnen verdwalen, en dat ik mij had laten bepraten, dit bijpad in te, slaan, hetwelk ik, wegens de donkerheid en de valsche dwarspaadjes, moeite had te houden, en er reeds eenige malen van afgeraakt was. Ik kwam eindelijk aan eenen heuvel, die redelijk hoog was, dien ik beklom, en tot mijne groote blijdschap zag ik in de verte (naar gissing een half uur van mij af) eenige lichten flikkeren. Ik twijfelde geen oogenblik, of dit was Veloer; het lag echter eenigzins ter regterhand van mij, terwijl de weg, dien ik volgde, wat links afging; dit deed mij vreezen, dat ik van het regte pad was afgedwaald, waaraan ik al voor eenigen tijd had beginnen te twijfelen. Ik besloot dus, mij niet meer om hetzelve te bekommeren, maar regelregt naar dien kant, daar de lichtjes zich vertoonden, af te gaan, niet twijfelende, of ik zoude, dus doende, het dorp eerder en zekerder bereiken. Nog geen half kwartier uurs had ik onder weg geweest, of ik bevond, dat ik dwaas had gedaan, met het pad te verlaten; want niet alleen wist ik door de menigvul-dige draaijingen en wendingen, die ik moest maken, welhaast niet meer waar ik was, en welken koers ik moest nemen; maar het werd mij zelfs ten uiterste moeijelijk om verder voort te komen, wegens het hooge en digte kreupelbosch en de vaste en losse steenen, waarmede de grond als bedekt was. Tot mijn groot verdriet ontmoette ik, voor eene poos, geenen heuvel, en toen ik eindelijk bij eenen kwam, en denzelven beklom - waren de lichtjes verdwenen, en ik zag niets meer. De lucht betrok intusschen hoe langer hoe meerder, en, tot overmaat van mijnen tegenspoed, ving het eindelijk aan te regenen; ik begon nu te vreezen dat ik hier den nacht onder den blooten hemel zoude moeten doorbrengen, en werd regt verdrietig op mij zelven, dat ik zoo weinig acht op den weg had geslagen, toen ik Veloer verliet; ik had er nog kort te voren, onder het gewoel der menschen, twee van mijne Koelies gezien, en had hen maar behoeven te zeggen van bij mij te blijven, en met mij naar Vizagapatnam terug te keeren; nu konde het mij mogelijk het leven kosten, dewijl ik, als gezegd is, voor ijgers had te vreezen; het

was omtrent den tijd dat zij hunne holen verlaten, en op prooi uitgaan; ik hoopte echter welhaast eene hut of dorp aan te treffen; want eindelijk moest ik toch uit dit onbetreden en woest oord komen. Dus dwaalde ik in eenen stikdonkeren nacht en in den regen op goed geluk rond, zonder te weten of ik voor- dan achteruit ging. Eindelijk bevond ik mij weder bij eenen heuvel; hier was het dat een vreesselijk ongeval mij wachtte. Terwijl ik, zonder naauwkeurig acht op mijne treden te slaan, denzelven ijverig wil beklimmen, om te zien of ik geen licht of dorp konde ontdekken, verliest mijn regter voet eensklaps den grond, met den anderen sta ik op den uitersten rand van eene zwarte diepte, die ik op dat oogenblik onder mij gewaar werd; schielijk wilde ik terug treden, doch te laat, ik had mijn evenwigt verloren en schiet zijdelings naar beneden; gelukkig grijp ik in het vallen een kreupelbosch, dat aan den kant dezer diepte stond, en blijf er met beide mijne handen aan hangen. Men kan denken hoe ik schrikte. Met de uiterste inspanning mijner krachten, trachtte ik mij bij de takken van dit kreupelbosch

weder opteligten, nu met de eene, dan met de andere knie beproevende om ergens eenen steun of vastigheid te krijgen; het angstzweet brak mij in dezen ijsselijken arbeid aan alle kanten uit; bijna een half kwartier hing ik dus in dezen kuil te spartelen, doch het was mij volstrekt onmogelijk om weder boven te komen; al mijne pogingen waren te vergeefs, mijne armen konden op het laatst de zwaarte van mijn ligchaam niet langer dragen - ik moest loslaten - en, mijne ziel aan God bevelende - viel ik met eenen gil (in de gedachten dat een afgrond mij verslond) van boven neder. Gansch bedwelmd en verdoofd door den schrik, zoo wel als door den val, bleef ik eene poos gevoelloos liggen. Een vreesselijke stank, die mij bijna deed stikken, bragt mij welhaast weder tot mij zelven, en, rondom mij tastende, oordeelde ik, dat deze stank van eenen dooden Os of Buffel voortkwam, waarop ik tot mijne niet geringe verwondering lag. Ik stond haastig op, en verwijderde mij eenige treden van dit kreng, doch met de uiterste behoedzaamheid uit vreeze van eenig nieuw ongeluk. Dikke duisternis omringde

mij, zoodat ik onmogelijk konde ontdekken, in welke soort van kuil of gat ik mij bevond, alhoewel de losse stukken van rotsen, over welke ik had moeten heen klauteren, vermoedens in mij deden ontstaan, die mij de hoogste ongerustheid baarden. Ik begon nu tegen mij zelven op nieuw uit te varen, wegens mijne onvergeeslijke ligtgeloovigheid en dwaasheid, van eenen breeden en beganen weg te hebben verlaten, om een smal, onbekend en eenzaam bijpad in te slaan; ik vloekte, stampvoette en weende beurt om beurt, van verdriet en ongeduld. Eindelijk toch ving ik aan te bezeffen, dat ik verkeerd handelde, met mij zelven dus ontijdig te kwellen en te beangstigen, en troostte mij met den dag, en met de hoop, dat ik wel middel zoude vinden om uit dezen kuil te geraken, die mij toescheen niet heel diep te zijn. Mogelijk was het mijn geluk, dat ik in denzelven was gevallen, om een nog grooter ongeluk, dat mij misschien bedreigde, te ontgaan; wie weet, of ik anderzins niet de prooi eens tijgers was geworden, ook had ik mij weinig of niet in mijnen val bezeerd; er waren dus

evenwel nog overvloedige redenen om God voor zijne genadige hulp en bijstand te danken. Deze en dergelijke gedachten matigden eenigzins mijnen angst en ongerustheid. Ik zette mij op den grond neder, het aangezigt met mijne handen bedekt, op de knieen rustende, en viel eindelijk van vermoeidheid in slaap, die het grootste gedeelte van den nacht duurde. Toen ik weder ontwaakte, gevoelde ik mij koud en grillig; in de eerste oogenblikken konde ik mij niet voorstellen waar ik was, en wat er met mij was gebeurd, doch welhaast schoot mij mijnen noodlottigen val te binnen. Nu was het mij onmogelijk om langer te blijven zitten, ik rees overeind, en met het pijnlijkste ongeduld verwachtte ik den dag, die welhaast verscheen en mij den schrikbarenden toestand, waarinjik mij bevond, ontdekte. Met ijzing werd ik gewaar, dat ik in een berghol lag, dat, zoo als het mij toescheen, zich regts en links diep onder de aarde uitstrekte. Een stuk van het verwelf dezer spelonk, naar gissing 10 a 12 treden in den omtrek, was door het een of ander toeval

ingestort. Door dit gat was ik gevallen; ongelukkiglijk bevond het zich gansch uit mijn bereik, en de wanden waren er te zeer van verwijderd, en buitendien veel te steil, dan dat ik er tegen op had kunnen klimmen - het was volstrekt onmogelijk. Aan de puin van dit doorgebrokene verwelf, die met het beest dat er op lag, eenen heuvel van eenige voeten hoog vormden, en voornamelijk dat ik, in het vallen, het kreupelbosch grijpende, er eene poos aan had blijven hangen, en dus op mijne beenen in de diepte nederkwam, konde ik het toeschrijven, dat ik mij zoo weinig had bezeerd. Eene geringe pijn in mijne regter heup, was het eenigste letsel dat ik had gekregen. Doch in welken toestand bevond ik mij voor het overige? Groote God! - welk een ijsselijk vooruitzigt! In een afgelegen oord, dat waarschijnlijk nooit, of zelden door menschen werd betreden, lag ik in eenen berg verzonken, zonder de minste mogelijkheid om er uit te geraken. Wat moest ik doen, wat moest ik beginnen? De angst had mijne zinnen verbijsterd, ik kon-de niet denken en was gansch radeloos. Roepen en schreeuwen was het eenigste middel dat mij overig bleef, om den eenen of anderen voorbijganger naar mij toe te lokken; doch ook deze hoop bevond ik welhaast dat zeer zwak was; men had al digt bij mij moeten zijn, om mij te kunnen hooren; mijne stem verloor zich in dit uitgestrekt gewelf, eer ze de opening bereikte, en hoe zeer ik dezelve ook verhief, bemerkte ik echter, dat ze maar flaauw naar boven steeg. Het was ruim zes uren, toen ik een begin maakte met uit al mijne magt om hulp te roepen; alleenlijk nu en dan pozende, om te luisteren of niemand mij had gehoord, en om adem te scheppen. In deze pijnlijke bezigheid bragt ik het grootste gedeelte van den dag door, zonder dat een levendig wezen tot mijne hulp genaakte. Ik gaf echter den moed nog niet verloren; van tijd tot tijd verhief ik mijne stem, tot dat ik eindelijk de nacht zag aanbreken. - Nu hield ik op met roepen, en zette mij wanhopig neder, met bittere tranen mijn ongeluk beklagende. Zoo lang de dag duurde kwam er door

het gat licht genoeg in het hol, om eenige treden rondom mij te kunnen zien, doch toen deze was verdwenen, omgaf mij eene dikke duisternis, die mij het hart met schrik en afgrijzen vervulde. De diepe stilte die hier heerschte, werd alleenlijk gestoord, door de gonzende vleugelen en het gepiep van eene menigte vledermuizen, die uit en in vlogen, en door het gehuil der jakhalzen, boven mij, die elkanderen troepsgewijze beantwoordden. Met geslotene oogen en het hoofd tusschen de knieën, zat ik daar; ik gaf mij over aan de treurigste overdenkingen. Deze nacht was veel ijsselijker dan de eerste; de hoop van redding, die mij toen opbeurde, was nu bijna geheel verdwenen; ik zag niets dan eenen zekeren dood te gemoet. Even als het arme dier dat bij mij lag te rotten, en mij door den benaauwden stank, dien het rondom verspreidde, het ademhalen moeijelijk maakte, zoude ik hier vergaan; en mogelijk eerst na eene lange reeks van jaren, zoude men de plaats ontdekken, waar onze beenderen bijeen lagen. Ach! het noodlot van de vrouw die in den brandenden poel sprong, was zoo schrikkelijk

niet, dan mogelijk het mijne; de vlammen benamen haar oogenblikkelijk het leven, terwijl honger en dorst mij hier duizend dooden zouden doen sterven. Zoo kwelde ik mij in dezen stikdonkeren nacht die mij hier omringde; wat scheen zij mij lang! en met welk een angstig ongeduld zuchtte ik naar den dag! De maan kwam eindelijk op, en schoot voor eene poos hare stralen regt in het hol; doch welhaast verdween zij weder, en met haar de weinige troost, die haar vriendelijk aanschijn mij had toegebragt. De vermoeijenis van het vele schreeuwen, gevoegd bij de uitputting van krachten door honger en dorst, overweldigden mij, niettegenstaande de angst die mijn hart vervulde, en ik viel al zittende in slaap; dezelve was echter ongerust en van korten duur, telkens ontwaakte ik door akelige droomen, die mijnen geest ontroerden. Tegen het aanbreken van den dag hoorde ik op eenmaal eenig gerucht, en meende eene beweging aan den rand van het gat te zien. Schielijk vloog ik overeind en riep om hulp; op dit geluid vlugtte de verschrikte jakhals, dien de reuk van den dooden os

waarschijnlijk gelokt had, huilende weg, en mijn hart, dat zich reeds voor de blijdschap begon te openen, sloot zich nu weder met verdubbelde droefheid. Eindelijk brak de dag aan, en met denzelven kwam er eenigen troost in mijne benaauwde ziel. Ik wachtte tot zeven uren, wanneer er menschen op weg konden zijn, en nu begon ik op nieuw (zoo veel het mijne van dorst verdroogde en raauwe keel toeliet) te roepen en te schreeuwen; tot dat ik op het laatst geheel heesch en schor, en bijna geen geluid meer kunnende geven, gansch flaauw en magteloos nederzeeg. Vergeefs had ik mijn bloed verhit, en mijne krachten verspild. - Ach! ik begon nu ernstig te duchten dat ik uit dit hol niet zoude verlost worden, en digt bij een vuil kreng mijn jeugdig leven op de schrikkelijkste wijze zoude moeten eindigen. Naarmate de wanhoop zich van mijn hart meester maakte, scheen de honger en voornamelijk de dorst, die mij lang gekweld had, ondragelijker te worden; en ik zag mij eindelijk genoodzaakt van een voedsel gebruik te maken, welks bloote gezigt mij op andere tijden de uiterste walging zoude hebben

veroorzaakt, en dat nu door de Voorzienigheid, aldaar scheen gebragt te zijn, om mijn ellendig leven te verlengen. Ik nam dan mijnen hartsvanger, dien in den val uit mijne hand was geschoten, en dien ik gelukkig weder gevonden had, bezag den dooden os van alle kanten, koos het gaafste gedeelte van denzelven, en sneed er hier en daar eenige stukjes van af, die ik in het begin met eenen woedenden honger verslond; doch toen ik denzelven eenigzins had voldaan, kreeg mijn afkeer de overhand; het was mij onmogelijk om er het geringste meer van naar binnen te brengen. Ik vergenoegde mij alleenlijk met er eenige kleine stukjes van te kaauwen en uit te zuigen, om er mijnen brandenden dorst mede te lesschen. Met hoeveel tegenzin ik ook dit walgelijk voedsel tot mij genomen had, gevoelde ik er mij echter merkelijk door verkwikt. Mijn moed, dien ik bijna gansch had verloren, begon weder te herleven, in zoo verre dat ik met meerder bedaardheid over de middelen, om mij uit deze spelonk te redden, denken konde; want tot nog toe waren mijne zinnen en gedachten, door den

angst en de benaauwdheid, waarin ik mij bevond, geheel verbijsterd en verwilderd, en voor geen het minste overleg en overdenking bekwaam en vatbaar. Wat zoude ik niet gegeven hebben voor een touw van vier of vijf vademen lang, met eenen haak, of voor eenen langen stok of iets dergelijks. Dit had genoegzaam geweest om mij te kunnen redden; doch nu was er geene de minste mogelijkheid toe; alle mijne pogingen waren vergeefs. Ach! er bleef, voor mij niets anders overig, dan, het zij aan de regter of linker zijde, in dit berghol te dringen, om er eenen uitgang te zoeken. Dit wanhopig middel, dat ik reeds in het begin met eene soort van afgrijzen uit mijne gedachten had verbannen, scheen mij, nu ik geene andere uitkomst te gemoet zag, minder fchrikkelijk; - ik dorst er nu ten minste op blijven staan, om het in ernstige overweging te nemen, alhoewel mij telkens eene grilling door de leden liep, als ik mijne oogen op de duisternis sloeg in welke ik mij zoude moeten begeven. Ik trachtte mij echter aan dezelve te gewennen, en deed mijn best, om door allerlei aanmoedi-gende redenen mijnen verslagenen geest weder op te beuren. Waarom wacht ik langer? zeide ik tot mij zelven; de dood is onvermijdelijk, indien ik hier blijve, en zal mij binnen kort treffen; ik moet het wagen! misschien vind ik ergens eene opening, die mij uit dit hol brengt; het kan geen uitstel lijden, mijne krachten verminderen ieder oogenblik; laat ik niet wachten tot dat ze geheel zijn uitgeput, maar dezelve gebruiken, om mij, zoo het mogelijk is, uit dezen verschrikkelijken staat te redden. Zoo het mij niet gelukt - wel dan in Gods naam! - hier of eenige treden verder te sterven, is wel hetzelfde. Door deze en dergelijke redeneringen zocht ik mijne besluiteloosheid te overwinnen, en mijzelven, zoo veel mogelijk, wegens het ijsselijke en gevaarlijke mijner onderneming gerust te stellen. Al hetgeen mij van mijn wankelbaar besluit konde terug houden, verbande ik uit mijn hart, en liet het in mijne gedachten vlugtig voor over gaan. Dat ik in diepe kuilen of scheuren konde storten, of in eenen afgrond mij te pletteren vallen, dan wel in de kromten

en gangen dezer spelonk, even als in eenen doolhof, zoude kunnen verdwalen, en er nooit weder uitkomen: hier aan durfde ik niet te denken. Ik had wel voorheen dergelijke bergspelonken bij het licht van flambouwen bezocht; zij bestaan meest altijd uit eene menigte, zich door elkander kruisende gangen en zijholen, waarvan sommige blind loopen, eenige opwaarts, andere nederwaarts gaan; somtijds ontmoet men hooge en ruime gewelven, dan weder engten, door welke men naauwelijks in staat is door te kruipen; zonder te spreken van de diepe kloven, afgronden, zelfs waterpoelen en andere gevaarlijke hinderpalen, die (in de duisternis voornamelijk) volstrekt onoverkomelijk zijn, en die, zoo ik dezelve rijpelijk had willen overwegen en er in mijne gedachten niet ligtelijk over heen had gestapt, mij gewis met den grootsten angst vervuld, mijn besluit omver geworpen, en mij volstrekt onbekwaam zouden gemaakt hebben, het gat, waardoor ik gevallen was, te verlaten, of hetzelve uit het gezigt te verliezen. Integendeel stelde ik mij mijne redding als zeker te voren, doordien ik, op gegron-de redenen, oordeelde, dat deze onderaardsche gang niet zeer uitgestrekt en diep konde zijn. Zoo ik nu, dacht ik, maar altoos eene zijde van den wand houde, en denzelven, voet voor voet, in alle draaijingen volge, zoude ik ten minste in deze duisternis niet behoeven rond te dwalen, en moest op het laatst of stuiten, of ergens uitkomen. Ik vleide mij bovendien, dat dit hol door menschenhanden was gegraven, hetgeen ik bij het weinige licht dat door het gat kwam, aan verscheidene teekens meende te bemerken - en in dat geval was het zeker, dat er een in en uitgang moest zijn. De ongelukkigen voeden ligtelijk eenige hoop; zij zien in alle ontwerpen, die zij maken niet dan het einde hunner rampen, en het is hierop, dat al hunne overleggingen en schikkingen uitdraaijen. De omstandigheden die hen kunnen beletten, dit te bereiken, de onvermijdelijke hinderpalen die zij mogelijk ontmoeten zullen, vertoonen zich maar flaauw aan hunne verbeelding; hun geest verwerpt dezelve met schrik, en weigert ze te onderzoeken, uit

vrees dat zij hierdoor het volgende denkbeeld znllen verliezen, dat hen troost. Ik was thans werkelijk geruster; de onzekerheid martelde mij niet meer; mijn besluit was genomen, het kostte mij echter niet weinige moeite, om alle zwarigheden, gevaren en hinderpalen, die, in spijt van mijne aanmoedigende redeneringen, mij telkens te voren kwamen, ter zijde te zetten en uit mijne gedachten te bannen. Het was nu elf uren in den namiddag; ik wilde nog tot twaalf uren voortgaan met om hulp te roepen, en dan in 's Hemels naam vertrekken; doch ook dit uur verstreek, zonder dat er iemand kwam opdagen. Hoe hoog noodzakelijk het ook ware, dat ik nu mijn voornemen, zonder langer te dralen, terstond in het werk stelde, en hoe zeer ik bij mij zelven overtuigd was, dat een langer vertoeven van de noodlottigste gevolgen voor mij moest zijn, konde ik echter de hoop van door mijn roepen eenige hulp te verkrijgen, zoo haast niet opgeven; ik verschoof mijn vertrek van het eene oogenblik tot het andere; nu wilde ik nog maar

negen keeren roepen, en dan zonder twijfel mij op weg begeven; dan weder nog maar driemaal en volstrekt niet meer, en zoo doende verliep er weder een half uur. Eindelijk echter begon ik de dwaasheid en nutteloosheid van dit tijdverlies te beseffen; ik konde volstrekt niet langer blijven; het was duidelijk, dat alle uitstel slechts strekken moest, om mijn gevaar te vergrooten; ook had ik het daglicht noodig, zonder hetwelk ik evenwel geenen uitgang had kunnen gewaar worden of ontdekken. Het zal half een geweest zijn; ik had dus nog den geheelen namiddag tot na zonnen ondergang voor mij, en het hol moest al vrij diep zijn, zoo ik het in dien tijd niet ten einde kwam. Het zoude zeker beter geweest zijn, dat ik mij met den vroegen morgen had op weg begeven; doch dit was nu niet te verhelpen, zoo ik maar mijnen kostelijken tijd niet langer met roepen en dralen verspilde. Gelukkig had ik een vuurslag in mijnen zak, dat ik op reis altoos bij mij droeg, om onder weg een Cegaar te kunnen aansteken, dit gaf mij eenigen troost; de flik-kering der vonken zoude, dacht ik, genoegzaam zijn, om mij in dezen zwarten afgrond eenigzins te verligten, en het ongedierte, (voornamelijk slangen, voor welke ik het meest vreesde) te verjagen. Nu hakte ik in haast eenige reepen vleesch van het minst beschadigde deel van den os, sneed ze in kleine stukjes, en vulde er mijnen zakdoek mede; gedurende deze onaangename bezigheid echter niet ophoudende, van tijd tot tijd te schreeuwen en om hulp te roepen. Het noodlottige tijdstip was daar. Ik viel op mijne knieën en wendde mij tot het Opperwezen met een kort doch ernstig gebed; en hem om zijnen bijstand smeekende, en op zijne Goddelijke Voorzienigheid en Alomtegenwoordigheid vertrouwende, begaf ik mij eindelijk, met wankelende schreden en weenende van onder het gat weg. De Hemel weet hoe ik te moede was; het angstzweer brak mij aan alle kanten uit; mijn hart klopte hoorbaar, en telkens zag ik terug. Zoo lang ik nog het daglicht, dat door het gat viel, gewaar werd, ging alles wel, doch toen het bijna was verdwenen, en ik nog

maar even eene flaauwe schemering van hetzelve konde bespeuren, ontzonk mij op eenmaal weder de moed, en ik bleef van schrik staan. Het was als of mijne voeten aan den grond gehecht waren; ik konde het volstrekt niet van mij verkrijgen, om nog eenen stap voorwaarts te doen. Welk een vreesselijk oogenblik! ik kan er nooit aan denken zonder beven. Al de gevaren aan welke ik mij ging blootstellen, al de ijsselijkheden, die ik in dezen zwarten afgrond zoude kunen ontmoeten, en die ik met zoo veel moeite uit mijne gedachten had zoeken te verwijderen, stelden zich nu weder, met verdubbelde kracht, voor mijnen geest. Ik moest gaan zitten, en konde voor eene poos niet tot bedaren komen, het was als of ik naar eenen onvermijdelijken dood ging. Helaas! ik zag mij tot het pijnlijk uiterste gebragt, om mijne gevaarlijke onderneming met meerder naauwkeurigheid te overwegen, en op nieuw een besluit te nemen. Gelukkig echter duurde dit overleg niet lang; er waren zoo vele onwedersprekelijke en gegronde redenen, die mij noodzaakten, om, zonder het minste uitstel, en terwijl mijne krachten het mij nog toelieten, te be-proeven, of ik eenen uitgang uit dit hol konde ontdekken, dat ik van mijne zinnen moest beroofd geweest zijn, om mijne vrees gehoor te geven. ‘Ik moet! Ik moet voort!’ riep ik overluid, en in eene soort van woede haastig opstaande - stortte ik mij wanhopig, en met geslotene oogen, in deze afgrijsselijke duisternis. Ik ging eenigen tijd al tastende voort, en met de grootste omzigtigheid; eindelijk opende ik mijne oogen weder en zag terug - een stikdonkere nacht omringde mij! - nergens was het geringste schijnsel van licht zigtbaar. Doch dit ontroerde mij minder, dan ik bad gedacht; integendeel gevoelde ik, dat hoe verder ik voortging, hoe meer mijn moed begon op te wakkeren; ik was nu zelfs hartelijk blijde, dat ik mij door mijne vreeze niet had laten overreden, wederom naar het gat terug te keeren. Ik zoude het voor de tweede maal niet hebben kunnen verlaten. Alhoewel ík van de dikste duisternis was omgeven, konde ik het echter van mij niet verkrijgen, met opene oogen te gaan; in mijne verhitte en ontstelde hersenen, hadden zich zulke ontzettende schrikbeelden ge-vormd, die ik vreesde dat mij voor het gezigt zouden komen, dat ik ze onwillekeurig sloot, alleen nu en dan dezelve openende, en met angst rondom ziende, of ik ergens het daglicht zag doorschijnen. Ik, die altoos om spokerijen en dergelijke lachte en den spot dreef, vreesde nu alle oogenblikken eene zoodanige verschijning te zien, of er van aangerand te zullen worden; en alhoewel eene stilte, als die van het graf, rondom mij heerschte, meende ik echter telkens het een of ander gerucht te hooren, en bleef met een kloppend hart staan, om er naar te luisteren; het was mij onmogelijk om die kinderachtige denkbeelden te verdrijven, en ik schaamde mij voor mij zelven. Het is niet om uit te drukken, welke moeite het mij kostte, om den wand, dien ik op zijde had, en in alle zijne rigtingen en draaijingen volgde, niet te verliezen. De grond was zeer oneffen, losse steenen, uitstekende klippen, hoogten, laagten, en de niet ongegronde vrees van op eene slang of adder te treden, hielden mij telkens op; en het was niet, dan na lang voelen met mijnen hartsvanger, dat ik mijne

voeten durfde te verzetten; zoodat ik maar langzaam en zeer weinig vorderde. In dezen ten uiterste afmattenden arbeid had ik, naar gissing, ruim twee uren doorgebragt, toen ik van vermoeidheid niet verder voort konde, en verpligt was te gaan zitten, om adem te scheppen. Mijn angst en ongerustheid joegen mij echter welhaast weder op, en ik vervolgde op nieuw mijnen gevaarlijken en moeijelijken weg, tot ik, eene korte poos daarna, aan iets ligts en bewegelijks stootte, dat ik wel oordeelde geene klip of steen te kunnen zijn. Ik bevoelde het met den voet, zonder dat ik konde ontdekken, wat het ware; uit nieuwsgierigheid eindelijk bukte ik er naar, en sloeg de hand op - een geraamte! - naar mijne verbeeldingIk had niet verkeerd geoordeeld; er bevonden zich, buiten dit geraamte, nog vijf andere in dit hol; zoo als mij naderhand door lieden, die hetzelve met flambouwen bezochten, werd verhaald. - dat van een mensch! - Ik vloog overeind, als of ik eene adder had aangeroerd; mijne haren rezen te berge, en mijne tanden ratelden,

als of ik de koorts had; hoe ik over dit voorwerp heen kwam, is mij onbewust; het duurde eene goede wijl, eer ik weder tot bedaren raakte; doch, Hemel! welk een nieuwe schrik beving mij, toen ik, mijne hand uitstrekkende, om naar den wand te tasten, die mij tot een' wegwijzer diende, bevond - dat ik denzelven, in mijne angstige vlugt voor dit geraamte, had verlaten, en midden in het gewelf stond. Ik meende van ontsteltenis in flaauwte te vallen en was verpligt te gaan zitten; de tranen vloeiden in menigte langs mijne wangen, en mijne luide klagten weergalmden dof door deze zwarte spelonk. Helaas! riep ik uit, deze ongelukkige, wiens beenderen hier liggen, is mogelijk even als ik, door het een of ander toeval, in dit hol geraakt, en vond er, verre van alle menschelijke hulp, zijn treurig einde; even als hij, zal ik hier ook, ronddwalende, nederzinken, en geen sterveling zal mijne laatste zuchten hooren. Ik werd op eenmaal zoo moedeloos, dat ik voor een oogenblik het besluit nam niet verder te gaan, maar op de plaats, waar ik mij bevond, den dood af te wachten. Deze aanval van wanhoop duurde echter niet lang, en de liefde tot het leven nam welhaast weder de overhand. Ik begon langzamerhand te bedaren, en werd op het laatst regt ergerlijk op mij zelven, dat ik mij door kinderachtige vrees zoo liet overmannen, voor schimmen sidderde, en voor een geraamte vlugtte, en sprak mij zelven, door allerlei troostende redenen, moed in. Op zijn ergst genomen zoude ik weder bij mijne vorige plaats, onder het gat (waardoor ik gevallen was) komen, zoo ik al de verkeerde zijde van het hol volgde, en dan wilde ik er den nacht onder door brengen, en met het aanbreken van den dag eene nieuwe poging doen, om eenen uitgang te vinden. Dat ik, in dien tusschentijd, van dorst zoude moeten versmachten, daaraan dacht ik voor het oogenblik niet. Na dit besluit stond ik haastig op, om den dag (dien ik oordeelde nog aan den hemel te zijn) niet te laten voorbijgaan, en met uitgestrekte armen rondtastende, geraakte ik weder bij eene zijde van het hol, onbewust of het dezelfde ware, die mij voorwaarts, of bij den dooden os terug bragt. Ik begaf mij dus weder op weg, nu en dan een stukje vleesch in den mond stekende, niet zoo zeer om mijnen honger, als wel om mijnen dorst, die mij het meest kwelde, te stillen. Dit raauwe vleesch, dat reeds eene zeer onaangename lucht van zich gaf, at ik nu zonder de minste walging, omdat ik het niet konde zien. Hoe gelukkig was het voor mij, dat ik dit beest hier vond. Het had waarschijnlijk in zijnen val eenen poot gebroken, zoo dat het op de plaats had moeten blijven liggen, waar het van honger en dorst omkwamAan den Drietand, dien men dezen os op de bil gebrand had, zag ik, dat het een Beriesocherg was; dus noemen de Hindous de beesten, die zij bij zekere plegtigheden de vrijheid geven. Een os, die eenen Afgod of eene offerande heeft gedragen, wordt, nadat men hem eenen drietand op de bil gebrand heeft, aan Ogniepoti, den God des vuurs, gewijd; men geeft hem hierop zijne vrijheid, en laat hem loopen, waar het hem behaagt; niemand durft hem te vangen of aan te houden. Deze dieren komen somwijlen op de markten, en eten zich zat aan de groenten die er verkocht worden, zonder dat de eigenaars hen verhinderen. Ook loopen zij in het veld en in de bosschen rond, waar zij op het laatst wild worden. Men ziet ze vaak bij gansche troepen rondzwerven. Waarschijnlijk dat de os, dien ik in het hol vond, des nachts door eenige jakhalzeu of door eenen tijger vervolgd geweest zijnde, in zijne snelle vlugt dit gat, met kreupelbosch bezoomd, niet gewaar werdende, door hetzelve was gevallen.. De hinderpalen die ik ontmoette, en die zich schenen te vermeerderen en grooter te worden, gevoegd bij de verbazende moeite,

om den wand, dien ik volgde, niet te verliezen, matteden mij zoodanig af, dat ik welhaast verpligt was, weder te gaan zitten, om uit te rusten. Naar gissing moest de zon reeds onder zijn; er was dus geene mogelijkheid, om zoo lang de nacht duurde eenen uitgang te ontdekken; ik oordeelde derhalve best, om op de plaats te blijven, waar ik mij bevond, en niet verder in deze spelonk in te dringen, uit vreeze dat ik (wegens de duisterheid van buiten) de eene of andere opening mogt missen of voorbij gaan; met den dag wilde ik weder voort, zonder te bedenken, hoe onmogelijk het voor mij ware, te weten, wanneer dezelve zoude aanbreken. Ik lag mij echter neder, met het voor-nemen om mij door den slaap wat te verkwikken. Mijn ligchaam, door honger, dorst en vermoeidheid geheel afgemat, eischte rust; doch het was mij onmogelijk, om den slaap te vatten; ongeduld en angst joegen mij welhaast weder op; ik konde met rusten, en besloot in 's Hemels naam voort te gaan, zoo lang het mijne bijna uitgeputte krachten wilden toelaten; want lang konde ik het toch niet meer good maken; ik voelde maar al te wel, dat ik haast zoude moeten bezwijken. De hopelooze toestand waarin ik mij bevond, had intusschen langzamerhand al de schrikbeelden, waarmede mijne hersenen vervuld waren geweest, doen verdwijnen; ik trad nu onbeschroomd met geopende oogen voort, en dacht niet meer om verschijningen en dergelijken, daar mijn leven in zulk een hoogdringend gevaar was. Ik werd zelfs gansch ongevoelig en onverschillig over mijn nakend einde. Ik weende niet meer, mijne jammerklagten en zuchten hadden opgehouden, eene soort van woede tegen mijn noodlot en tegen mijzelven, bezielde mij thans; ik geloof, dat ik in staat geweest zoude zijn, om een monster zelfs, zoo het

zich in dit tijdstip voor mij had vertoond, stoutmoedig aan te vallen. In deze gemoedsgesteldheid, die alleen uit de wanhoop sproot, was ik wederom een paar honderd treden, al struikelende en vallende, voortgegaan, met zoo weinig hoop en gedachten van redding en behoud - dat ik mij bijna de moeite niet meer gaf van rond te zien. Eindelijk stilstaande, om adem te scheppen, en mijn hoofd opligtende, meende ik voor mij heen, ter linkerzijde, eenige witte stippen te ontdekken. Ik beefde van vreugde en schrik. Onbewegelijk staarde ik eene poos op dit verschijnsel. Was dit daglicht? Of waren het de glimmende oogen van eenige slangen, die in de duisternis schitterden, en vertoornd mij afwachteden, om mij te vernielen? Ik stond eene wijl in beraad, wat ik zoude doen. Eindelijk trad ik kloekmoedig voort, nu en dan vuur uit mijnen steen slaande, om het ongedierte (zoo het er was) te verjagen; doch hoe meer ik naderde, hoe grooter en menigvuldiger deze stippen werden - tot er eindelijk geen twijfel meer overig bleef, of het was de dag, die door het hol brak. O! hoe kan ik de aandoening, die

ik gevoelde, beschrijven? Ik gaf eenen schreeuw van blijdschap; en terstond den wand verlatende, liep ik, al struikelende, en zonder voor mij te zien, of op mijne treden te letten, zonder te overwegen, dat ik in scheuren of gaten konde storten, zoo snel mij doenlijk was, regt toe regt aan op deze schemering af, mijne oogen onwrikbaar op dezelve gevestigd houdende, uit vreeze van ze uit het gezigt te verliezen. Toen ik ze al vallende en struikelende bereikt had, zag ik dat het eene kloof in den berg was, met den grond van het hol omtrent gelijk, van buiten bijna gansch digt begroeid met kreupelbosch, en zoo naauw, dat ik vreesde, er niet door te zullen komen. Ik kapte met mijnen hartsvanger het struikgewas weg, dat mij den uitgang verhinderde, wrong mij met moeite door deze opening, - en, met een luid gejuich, trad ik weder in het daglicht. De ongelukkige, die langen tijd in eene duistere onderaardsche gevangenis heeft gezucht, en alle oogenblikken het vonnis des doods verwacht, gevoelt niet, op het verkondigen zijner vrijheid, en op het gezigt

der zonne, aangenamer aandoening, dan die alstoen mijne ziel vervulde; het scheen mij toe, als ware ik uit het graf verrezen. Met welk eene vreugde zag ik mij weder in de vrije lucht! welke ernstige, innerlijke dankbetuigingen zond ik niet tot den Hemel! Nooit stroomde de frissche lucht verkwikkelijker door mijne benaauwde en geprangdeborst, - nooit was het heldere licht van den dag streelender voor mij, dan toen ik dit verschrikkelijk hol verliet, en de aarde weder betrad. Ik zag nu rondom mij heen; de zon was juist aan het ondergaan. Hoe liefelijk waren mij hare laatste stralen! en met welk een vermaak overzag ik het omliggende landschap! Ik bevond mij aan den voet van eene rij heuvelen; op een derzelven werd ik in de verte eenen ouden vervallenen Heidenschen Tempel gewaar, uit welken waarschijnlijk deze spelonk haar begin nam. Men kan ligt denken dat ik geenen lust had, om dit nader te onderzoeken. Vele deze oude Tempels, in vorige eeuwen gebouwd, zoo ze op heuvels of hoogten staan, hebben dergelijke geheime onderaard-sche gangen, van welke de Braminen zich tot zekere einden bedienden. Ik ijlde nu, nadat ik eerst mijnen brandenden dorst, aan eenen plas water, die digt bij mij was, gelescht had, zoo veel mijne krachten het mij toelieten, naar Vizagapatnam; dat ik duidelijk in het verschiet voor mij zag liggen. Het was reeds donker toen ik aan mijne woning kwam. Groot was de blijdschap, die mijn vriend en mijn volk over mijne wederkomst betoonden; zij waren in de uiterste ongerustheid voor mij geweest. Men had mij nergens kunnen vinden, en mij reeds voor verloren opgegeven. Niemand konde begrijpen, wat van mij geworden ware. Dan eens dachten zij dat ik verdronken, dan wederom dat ik vermoord was; doch de meeste waren van gevoelen, dat ik van het dorp (waar de ceremonie der verbranding had plaats gehad) komende, in het gebergte was verdwaald, en eene prooi der tijgers geworden. Hoe groot was hunne verwondering, toen ik hun zeide, dat ik al dien tijd onder eenen berg had doorgebragt. Mijn geval werd des anderendags welhaast

ruchtbaar; verscheidene Inwoners kwamen mij zien, elk bestormde mij met vragen, en echter wilden maar weinige mij gelooven. Men had nooit van een berghol daaromtrent gehoord, en het verwonderde elk, dat men het niet eerder ontdekt had. Eenige Engelschen, die mijn geval mede ter ooren was gekomen, maakten partij, om dezen onderaardschen gang, bij het licht van flambouwen, te bezoeken. Zij lieten mij vragen, of ik hen wilde verzellen; doch ik gevoelde mij veel te onpasselijk en afgemat, en had buitendien al te veel in deze spelonk geleden, dan dat ik nog lust zoude hebben, om mij voor de tweedemaal in dezelve te begeven. Het duurde eenige dagen eer ik weder tot mijn verhaal kwam. De honger, de dorst, het slechte voedsel, de vermoeijenis, de angst en schrik, die ik had uitgestaan; gevoegd bij de koude, vochtige en bedompte lucht, die ik had ingeademd, hadden mij merkelijk verzwakt; ik vreesde voor eene zware ziekte; doch gelukkig kwam ik vrij met eene ligte koorts, die mij (ua het gebruik van eenige warme baden) welhaast weder

verliet. Naauwelijks was ik hersteld, of ik maakte mij tot mijne afreize gereed, en vertrok van Vizagapatnam, - zonder mij verder om het berghol te bekommeren. Nooit zal ik deze plaats vergeten! Nooit zal het ontzettende voorval, dat mij er gebeurde, uit mijne gedachten gaan! Ik heb mij naderhand in even gevaarlijke omstandigheden bevonden, en den dood in verscheidene gedaanten gezien, gereed om mij te verslinden; doch nooit hebben zijne schrikken zulk eenen diepen indruk op mijne ziel gemaakt. Het denkbeeld voornamelijk, van in deze zwarte duisternis, diep onder de aarde, van honger en dorst te moeten vergaan, scheen mij zoo ijsselijk, dat ik er den pijnlijksten dood, in het daglicht en in de tegenwoordigheid van menschen, voor had verkozen. Welk eene onuitsprekelijke blijdschap gevoelde ik thans bij mij zelven, van dit gevaar zoo gelukkig ontkomen te zijn! Met welk een inwendig genoegen zat ik nu in mijnen Palanquin, en zag rondom mij in de wijde ruimte. De zon rees juist in al haren luister aan den helderen hemel; van alle kanten omringden ons de verwarde stemmen

der ontallijke luchtbewoners, die haar begroetten, en de liefelijke morgenwindjes risselden tusschen de bladen der palmen. Hoe schoon was de natuur! hoe aanlokkelijk! Met welk een vergenoegen en smaak rookte ik een cegaar! Mijn hart huppelde in mij van vreugde, dat ik dit alles weder genieten konde, en de tranen vloeiden langs mijne wangen, onder de inwendige dankbetuigingen, die ik aan het Opperwezen, voor zijne genadige redding, opofferde. Ik verwijderde alle droevige denkbeelden uit mijn hart; liefelijke hersenschimmen en gelukkige dagen dansten in reijen voor mijnen geest. - Zoo zoet is het leven in onze jeugdige jaren, als rampen en ongelukken ons hetzelve nog niet hebben verbitterd. Ik was jong, gezond, en had de vleijendste hoop en vooruitzigten. Was het dan te verwonderen, dat ik zoo uitermate verblijd was, van zulk eenen ijsselijken dood, als mij in de spelonk te voren stond, zoo gelukkig ontkomen te zijn. Er is, naar mijne gedachten, niets schrikkelijkers, dan met een gezond hart van deze wereld te moeten scheiden. Als men op het ziekbed ligt, wandelt de dood op eenen verren af-stand, naauwelijks zigtbaar, voor ons heen; wij erkennen hem niet, voor dat hij ons in zijne armen neemt, en zelfs dan nog niet. Dank zij de hoop, die de deur des levens bij den mensch niet eerder sluit, dan op het oogenblik dat de ziel hare woning verlaat! Met moeite en hijgende droegen mij mijne Koelies over den klippigen en oneffen weg, dien wij genoodzaakt waren voor eene goede poos te volgen. Ik wilde herhaalde

reizen uit den Palanquin stappen, om hen te verligten, doch zij lieten het volstrekt niet toe; ik had, zeiden zij, mijne rust en gemak wel noodig, daar ik sedert eenige dagen zoo veel had uitgestaan. Eindelijk tegen den middag geraakten wij uit deze holwegen, en kwamen op beteren grond, en kort daarna in een overheerlijk dal, in hetwelk een klein, doch zindelijk dorpje, Chiriepillie genaamd, pronkte. Bogaarden en Beteltuinen, omgaven het aan alle kanten, en de bergen waren tot de toppen met hoog geboomte begroeid. Hier hielden wij stil, om er ons middagmaal te nemen. Wij vonden er levensmiddelen in overvloed, melk, hoenders, eijeren en vruchten - zoo veel wij maar begeerden - en bijna te geef. Hoe aangenaam was het in dit dal! Ontallijke vogeltjes vervulden het met hunne verschillende stemmen; aan alle kanten weergalmde het kirren der tortelduiven, uit de kloven der steenrotsen - en de vlugge reebokken koesterden zich onbevreesd, aan het afhangen der bergen, in de zon. Ik was hartelijk blijde, wegens mijne arme Koelies, dat wij in deze plaats waren

aangekomen; zij hadden mij den halven dag in den Palanquin, door het brandende zand en de weerkaatsende hitte der klippen, op hunne schouders gedragen; nu konden zij hunne afgematte en bezweete leden in het heldere water van den vijver baden, en zich in de koele schaduw der toop uitrusten. De Chauderie, die zich hier bevond, kwam met de zindelijkheid en schoonheid van het dorp overeen; zij was ruim en scheen nog niet lang geleden gebouwd te zijn. Ik vond in dit rusthuis geene andere Reizigers, dan eenen Goedergelukzegger. Naauwelijks vernam hij dat ik de taal van het land sprak, of hij naderde mij met een diepe Salam, en verzocht verlof om mijn Jogum te mogen lezen, hetgeen ik hem, tot tijdverdrijf, toestond. Na eenige ceremoniën bezag hij mijne regterhand voor eene poos, met groote opmerkzaamheid, en begon toen, even als onze gelukzeggers, mij eene reeks van voorspoed en een lang leven te profeteren. Ik verzocht hem, dat hij mij iets van zaken, die mij gebeurd waren, wilde zeggen; doch



GOEDER-GELUKZEGGER.

hiertoe konde ik hem niet brengen: toen ik hard aandrong, en hem wegens zijne onkunde beschaamd zocht te maken, zeide hij mij eindelijk, dat zijne kunst en wetenschap zich alleenlijk tot het toekomende uitstrekte, en dat er weder andere van zijne professie waren, welker vermogen tot het verledene bepaald was.  Deze lieden mogen voor hun goeder geluk zeggen geen geld ontvangen, maar wel lijnwaad en nelij of ongestampte rijst. Men geeft hun gemeenlijk eenen neusdoek, een' lap katoen, eenen tulband of iets anders, mits dat het nieuw is; want anders nemen zij het niet aan. Al wat ze dus verkrijgen, moeten zij aan hun lijf hangen, en gedurende negen dagen met zich rond dragen, zoodat zij er uitzien als een levendige voddenwinkel, en niet eerder dan na verloop van dien tijd, mogen zij zich van hunne vracht ontdoen, en, wat zij dus bij elkanderen hebben gekregen, tot geld maken of verkoopen, en hiervan leven zij. Alhoewel hunne voorzeggingen niet dan bij geval treffen, hebben zij echter nog al wat te doen. De Hindous en Malabaren

zijn in het algemeen zeer ligt- en bijgeloovig, en tot het wonderbare en bovennatuurlijke geneigd; zij zullen niets van belang ondernemen of beginnen, zonder alvorens den PantschangomPantschangom, of Almanak, waarin door het geheele jaar de goede en kwade dagen en uren aangeteekend staan. Er zijn eene foort van Pandaroms of Monniken, die alle morgens bij de huizen rond gaan, en voor eene aalmoes de goede en kwade uren van dien dag bekend maken. na te zien, of zich met eenen waarzegger te beraadslagen. Ook hebben zij vele boeken, die over het vogelwigchelen, het horoskooptrekken, de sterrekijkerij, en dergelijke, handelen, waardoor dan Goedergelukzeggers en zulk volk zeer bij hen gezien zijn. Dat dit bij de Heidenen plaats heeft, is toe te geven, maar dat dergelijke bijgeloovigheden ook bij de verlichte Europeanen heerschen, is onvergeeflijk. Hoe vele boeken, met de walgelijkste zotternijen, worden er niet jaarlijks bij ons gedrukt - onze Almanakken niet uitgezonderd, en van vele als een Evangelium geloofd! Hoe vele kaartenlegsters, waarzegsters, koffijkijk-sters, horoskooptrekkers en vele andere soorten van dergelijke bedriegers en bedriegsters, zijn er niet in alle steden van Europa, en worden van allerlei slag van menschen, zelfs van lieden van rang, vermogen en verstand, bezocht. Om van de vele ziekten en koortsverdrijvende bijgeloovige middelen niet eens te spreken. Ik had mij met het baden in den schoonen vijver, met zijn helder water, te lang opgehouden; het was vier uren, en dus te laat, om nog het naaste dorp te kunnen bereiken; ik besloot derhalve te blijven, en had nu gelegenheid dit schoone dal eens rond te wandelen. Het was bijna donker, toen ik weder aan onze legerplaats kwam, waar francisco mij reeds met het avondmaal wachtte: een Pillau van hoenders, en bananas in eijeren gebakken, beide uitmuntende geregten. Ik plaatste mij onder het afdak der Chauderie; de mat van mijnen Palanquin diende mij voor tafel en stoel, en met de beenen kruislings onder het lijf, at ik, volgens mijne gewoonte en die van het land, met de vijf vingers, bij het licht eener lampe. Ver-scheidene Inwoners van het dorp, die voorbijgingen, bleven staan, om mij te zien eten, en verwonderden zich (zoo zij zeiden) dat een Europeaan dit zoo wel en gemakkelijk op hunne wijze doen konde. De Indianen weten van geene lepels, vorken noch messen, en zelfs de Mestiessen en andere Inboorlingen maken er nooit gebruik van; elk eet daar met de vingers. Men zal waarschijnlijk deze manier van eten zeer morsig vinden, en voor iemand, die dezelve niet gewoon is, schijnt het ook zoo; doch men moet tevens in aanmerking nemen, dat men daar altoos voor en na den maaltijd zijne handen wascht, hetgeen wij wederom niet doen. De Lezer mag dus zelf beslissen, wie de zindelijkste is. Hoe het ook zij, ik voor mij vind, dat de rijst op de Indiaansche wijze (dat is te zeggen droog) gekookt, met kerrij, fambal, atchar of dergelijke, beter met de vingers, dan met eenen lepel smaakt. Alles gewoonte, even als wij onze koffij en thee uit geene bierglazen zouden lusten. Een troep van zeer aardige jonge Devedaschies, met hare Daija aan het hoofd,

boden zich aan, om mij met haar gezang en dans te vermaken; doch ik schepte zoo veel genoegen in het gezelschap van den Goedergelukzegger, die begonnen had mij met het verhalen zijner reizen en rondzwervingen door Bengalen, Hindostan en andere vreemde landen te onderhouden, dat ik haar bedankte, en, met een klein geschenk voor hare moeite, weder wegzond. Deze Goedergelukzegger was een man van een zeer gezond oordeel en van meerdere kennisse, dan ik had verwacht. Voornamelijk bezat hij het talent van wel te kunnen vertellen; hij deed dit met zoo veel welsprekendheid en gepaste gebaarden, dat ik er over verbaasd stond, en niet moede werd van hem aan te hooren. De dag begon aan te breken, toen wij van elkanderen scheidden, en ik mij in mijnen Palanquin tot rust begaf. Mijne Koelies, die eene poos daarna opstonden, wilden mijnen slaap niet storen, maar namen mij, volgens hunne gewoonte, zachtjes op, en gingen met mij op reis. Ik sliep door tot zeven uren, toen wij in

het dorpje Rawil halte maakten. Wij zouden hier ons ontbijt nemen. In dit dorp wordt veel rijst en tabak geteeld, en de Inwoners schenen mij toe alle in eenen zekeren welstand te zijn; ik oordeelde dit uit hunne vijvers, tempel en chauderies, die alle heel fraai en wel onderhouden waren. De tabak van Rawil is in die streek beroemdHet verwondert mij, dat de Oost - Indische Tabak niet naar Europa wordt overgevoerd, dewijl hij, in 't algemeen, even zoo goed als de West Indische, en op sommige plaatsen, als Jassana en Tutocorijn, nog beter is.; ook worden er goede cegaren gemaakt, die in groote kwantiteiten verzonden worden. Ik kocht hier 1000 stuks voor 3 ropijen. Mijne provisie van Bimilipatnam was bijna ten einde. Wij passeerden de dorpen Watara, Pardom en andere, en trokken twee takken eener rivier, in Sangaries of uitgeholde kokosboomen, over. Het landschap was een aaneengeschakelde tuin, met menige wilde Palmtopen, waarvan bij sommige de boomen zoo digt bij elkanderen stonden, dat een mensch er niet zoude hebben kunnen

doorkomen. Het is ongeloofelijk welk een groot getal van deze wilde Palmboomen zich in sommige landstreken van de kust bevinden; zij geven geene vrucht, en zijn alleenlijk goed om er latten of balken van te maken. Omstreeks twee uren des achtermiddags kwamen wij te Darma Oer. Dit dorp heeft zijnen naam naar eenen zeer fraaijen Tempel, die er zich bevindt, en aan Darma DevéDarma Devé, de God der Deugd en Menschlievendheid. Men vindt hier en daar wel bijzondere Tempels voor hem opgerigt, doch meesttijds heeft hij zijne verblijfplaats in een klein Kapelletje digt bij de Tempels van Chiven of Sieb, of anders op een voetstuk, welks vier hoeken pilaren hebben, waarop een dak rust, om den Afgod voor de ongestadigheid van het weêr te beschermen; hij wordt verbeeld in de gedaante van eenen witten Os of Stier.
De Hindous, Malabaren en andere volkeren van de kust, moeten toch zulke barbaren niet zijn, als dweepachtige Zendelingen en onkundige Reizigers ons willen wijs maken; dewijl zij Tempels voor de Deugd en Menschlievendheid stichten. is toegewijd. In de Chauderie, waar wij ons middagmaal namen, vond ik eenen Pandarom of

Monnik, die aan de doortrekkende Reizigers, van welke Caste zij ook mogten zijn, (wanneer ze het eischten) Canje, of Rijstwater, voor niet uitdeelde, hetwelk hij hun uit eenen tschimbou of kleinen koperen pot, in de te zaamgevoegde holle handenNiemand onder de Hindous of Malabaren raakt een drinkvat met zijne lippen aan, men laat het vocht (het hoofd achterover houdende) uit den kop of vaas (eene span hoog van den openen mond verwijderd) met een dun straaltje in de keel loopen. Een Europeaan zoude dit onmogelijk naar kunnen doen en er in stikken, doch de Indianen zijn dit gewoon, en zouden, (zoo zij al wilden) niet anders kunnen drinken. Lieden van eene lage Caste, die het drinkvat van iemand die hooger in rang is niet mogen aanraken, uit vreeze van het te verontreinigen, en het dus onbruikbaar te maken, giet men water of eenig ander vocht in de holle handen. goot. De weg ging nu door eene zandige vlakte, aan onze regter hand hadden wij hooge bergen in het verschiet, en omstreeks vijf uren kregen wij het zeestrand weder in het gezigt, dat wij voor eene poos volgden, tot wij een visschers dorp, dat tusschen de duinen lag, bereikten, waar wij den nacht wilden doorbrengen.  Er bevonden zich in en bij dit dorp wel geene Chauderies, bogaarden noch topen, zelfs geen eenen boom; doch de heldere Hemel, het uitgestrekte gezigt over den donkerblaauwen Oceaan, de koele verfrisschende wind, die langs denzelven tot ons overkwam, de witte zand duinen, de rollende brandingen, met het blinkende schuim - vergoedden rijkelijk dit gebrek. Ik was verblijd, dat wij hier waren aangekomen en ik deze (voor eene poos gemiste en beminde) voorwerpen weder konde aanschouwen; ook was hier versche visch te krijgen, waar ik zeer naar verlangde; de KattemaramsKattemaram is een klein vlotje van vijf balken, ieder 15 a 20 voet lang, die met kaijertouwen sterk aan elkanderen zijn bevestigd. Er zijn twee mannen op zulk een vlotje, een voor, en een achter, om te pagaaijen; ook voeren zij een klein zeiltje, waarmede zij, wanneer ze me den zeewind van het visschen terug komen, of met een vóórdewind, als een vogel over het water kunnen vliegen. Deze vlotjes gaan somtijds diep in zee, (doch nooit uit het gezigt van 't land) en zijn zelfs in staat eenen hevigen storm het hoofd te bieden. Katte is in het Malabaarsch binden, en Maram, balk.

waren in zee, en men verwachtte ze welhaast terug. Ik zette mij aan strand neder, om deze dwergvloot te zien aankomen, mijne oogen op de onafmetelijke en grondelooze watervlakte gevestigd houdende, in welke, even als de geslachten der menschen, de eene golf de andere voor zich henen drijft, om, na een oogenblikkelijk bestaan, voor altoos weder te verdwijnen. Welhaast zag ik hen met volle zeilen naderen; zij vlogen elkanderen voorbij - elk wilde de eerste aan strand zijn; van verre klonk hun vrolijk gezang tegen de weergalmende heuvelen, vermengd met het doordringend geschreeuw van duizende meeuwen, die hen volgden, en boven hunne hoofden zwierden, in hoop van buit. Nu naderen zij de branding; de zeilen worden gestreken, zij grijpen naar hunne pagaaijen, elk zet zich op zijne plaats, die aan het eene, deze aan 't andere einde van het vlot, met de beenen onder het lijf geslagen; zij roeijen met kracht, elkanderen aanmoedigende door hun gezang; eenigen ziet men op den rug der schuimende brandingen, anderen weder verliest men tus-schen deze waterbergen, voor een oogenblik uit het gezigt - totdat ze bijna alle te gelijk het strand bereiken. Hunne vrouwen en kinderen treden hen juichend te gemoet, het gansche dorp omringt hen, eenigen uit nieuwsgierigheid om de vangst te zien, anderen om te koopen; elk heet hen welkom. Ik ook, met francisco en mijne Koelies, vervoegden ons bij hen, en voor vier daboes, een weinig meer dan twee stuivers, koos ik eenige goede en smakelijke visschen voor ons avondmaal. Men krijgt in Indië zelden levendigen visch; eer hij aan den wal komt, of zelfs terstond nadat hij gevangen is, sterft hij; de visschers moeten dienzelfden avond hunne vangst nog aan den man brengen; al wat ze niet kwijt kunnen raken wordt terstond tot Karwaat (gedroogde visch) gemaakt, dewijl hij des anderendaags bedorven en oneetbaar zoude zijn. In het algemeen zijn de Inboorlingen, zoo Indianen als Portugeesche Christenen, grooter liefhebbers van Karwaat dan van verschen visch; de Makuas of visschers hebben eene bijzondere bekwaamheid en slag om denzelven te droogen, zonder dat hij

zijn vet en kracht verliest, of te veel gezouten is. De Konings KarwaatDe Konings-visch is wat grooter dan een Kabeljaauw; de beste wordt om en bij Sadras gevangen. Men droogt en rookt hem; hij wordt voor eene groote lekkernij gerekend, en naar verre plaatsen verzonden., onder andere, die onzen gerookten zalm, naar mijn oordeel, verre overtreft, is een heerlijk eten. Er zijn nog vele andere soorten van Karwaten, die mede zeer goed van smaak zijn. Ik bleef zoo lang, totdat de visschers hunne vangst hadden verkocht. Zij wiesschen toen hunne korven uit, hingen de netten op stokken om ze te droogen, haalden hunne vlotjes hoog op strand - en begaven zich naar hunne hutten, om des anderen daags, voor het opgaan der zonne, weder in zee te steken. Wij kozen ons nachtleger tusschen de hooge duinen; ik lag mij neder in mijnen Palanquin, en mijne dragers strekten hunne vermoeide leden rondom denzelven in het zand uit. Hier werd mijne rust niet gestoord door de kwellende Moskitos; onbe-dekt liet ik het zachte zeewindje vrijelijk over mij heen waaijen, en onder het donderend en eentoonig geraas der brandingen, die langs den krommen oever braken, viel ik in slaap. Met den dageraad verlieten wij deze plaats, houdende het nog voor eene poos langs strand; eindelijk geraakten wij weder eenigzins landwaarts in, echter nog altoos tusschen zandduinen, waarvan sommige met boomen en kreupelbosch bedekt waren; ook zagen wij vele reebokken, die niet zeer schuw schenen te zijn. Tegen den middag kwamen wij aan het groote Dorp Pannécotte aan den oever eener rivier van dien naam. Uit de menigte puinhoopen van Tempels en andere gebouwen, die romdom hetzelve verspreid lagen, bleek, dat het, zoo als ook het zeggen is, weleer eene aanzienlijke en volkrijke Stad geweest was. Een akelig geluid klinkt ons van verre, in lange slepende toonen, te gemoet. - Het is de Taré! (bazuin) - Wij zullen terstond eene Malabaarsche Lijkstatie zien! - De man moet van eenigen rang of aanzien zijn geweest, dewijl men zijn lijk in eenen Palanquin naar

de Tschodolet, of de verbrandingsplaats, draagt. Naar de verbrandingsplaats? zullen sommigen mijner Lezers vragen. Hoe! verbrandt men daar de menschen na hunnen dood? Dat is afschuwelijk! - Het is dan daar het gebruik niet, zoo als bij ons, dat men Personen van aanzien in de kerk begraaft. Neen! deze - in eenen zekeren zin - het godshuis onteerende, en aan de gezondheid dergenen, die hetzelve bezoeken, zoo hoogst nadeelige gewoonte, van in een digt gesloten gebouw, zulke groeven voor verrottenden te openen, heeft bij hen geene plaats, en kan ook nimmer bij hen plaats hebben, dewijl zij gelooven, dat hunne Tempels door een lijk ten hoogste zouden verontreinigd worden. Zij brengen, zonder vele ceremoniën, hunne dooden, zij mogen dan rijk of arm, gering of van aanzien zijn geweest, naar eene afgelegene plaats, en verbranden dezelveHoe bekommerd zijn niet sommige menschen in Europa omtrent hunne laatste rustplaats; en hoe gelukkig achten zij zich niet, als ze een eigen graf bezitten. Uit het belang dat velen er in stellen, om in de kerk begraven te worden, zoude men bijna moeten besluiten, dat zij er eenig heil voor hunne zielen in de andere wereld van verwachten. In Spanje en andere Roomsche Landen, is het begraven in de Kerken wel afgeschaft, maar om dit te vergoeden, laat men zich daar in de stinkende en smerige pijen der Capucijnen of andere Monniken begraven.. Met hoe veel afkeer en tegenzin mijne Lezers de verbranding der lijken - die onder de meeste volkeren van Oost-Indië in in gebruik is - ook mogen beschouwen, heeft zij echter dit tot haar voordeel, dat de levenden door den stank der dooden niet besmet of bezwaard worden. Ook worden zij niet gepijnigd door het akelige vooruitzigt, en de kwellende gedachten van in het duistere graf te moeten dalen, om in eene naauwe kist besloten, door wormen geknaagd en verteerd te worden, of, half vergaan, wederom opgegraven, en voor het daglicht te worden gebragt - en dergelijke schrikbeelden meer, die de ziel met angst en afgrijzen vervullen, en den dood nog veel schrikkelijker maken. Omstreeks zes uren in den morgen, maakten wij ons weder op weg; wij voe-ren de rivier met eene Sangarie (uitgeholde kokusboom) over. De Landstreek, die wij nu doortrokken, was zeer boschrijk en schaars bewoond. Des namiddags te drie uren kwamen wij aan eene groote toop; hier vond ik eenen troep van omtrent dertig reizigers van allerlei Casten, zoo mannen als vrouwen, die zich vereenigd hadden, en eene soort van Caravane vormden, om te zamen het bosch van Conar door te trekken. Men had eens, langen tijd geleden, twee menschen in hetzelve vermoord gevonden; dit was genoegzaam, om de geheele landstreek met schrik te vervullen; men verhaalde elkander duizend historieën van benden struikroovers, die er zich ophielden, en dergelijke. De goedaardige en menschlievende Hindous en Malabaren, zijn geene rooverijen en moordenarijën op openbare wegen gewoon. Dit geval had dus zulk eenen indruk op alle inwoners en reizigers gemaakt, dat zich sedert dien tijd niemand alleen door dit geduchte bosch dorst te begeven, maar het niet, dan wel gewapend en in grooten getale, doortrokken; ook waren de meeste mannen van den troep, die ik daar bijéén

vond, met sabels, pieken en stokken voorzien. Dewijl ik een schietgeweer en twee pistolen bij mij had, en nog daarenboven een Europeaan was, verzochten zij mij, bij hen te blijven, om hen den volgenden morgen door het bosch te verzellen. Dit stond ik hun gewillig toe; ik was echter niet van voornemen in deze toop den nacht, zonder eten of drinken, door te brengen. Niet verre van daar lag een klein dorp, Manaar Suamie genaamd, waar ik mij liet brengen, om er mijn avondmaal te nemen, en er te overnachten; doch ik vond er weinig of niets te eten en had alzoowel in de toop kunnen blijven. Des anderen daags, met het opgaan der zonne, begaven wij ons alle op weg. Ik was te voet aan het hoofd van den ganschen troep, de geladene snaphaan op schouder, en de pistolen in den gordel. Wij trokken door het bosch, dat wel twee uren gaans was, zonder dat wij iets anders gewaar werden, dan eenige herten- en reebokken, en eene menigte roode aapjes, die ons uit de boomen aangrijnsden, en duizend belagchelijke kuren maakten. Voor

het overige was dit een uitmuntend bosch, vol van hoog en zwaar geboomte, en wemelende van een onnoemelijk getal vogels van allerlei soort, die, met hun verschillend gezang en geschreeuw, een blijd en verward concert maakten. Toen wij eindelijk behouden op de opene vlakte waren aangekomen, namen mijne reismakkers alle een hartelijk afscheid van mij, bedankten mij voor mijne bescherming, wenschten mij gezondheid en voorspoed - en ik steeg weder in mijnen Palanquin. Het Landschap, dat wij nu doortrokken, scheen zeer volkrijk, met veel dorpen en gehuchten, meest alle omringd en als begraven in Palm- en Kokostopen, Beteltuinen en bogaarden; voornamelijk zag ik er veel Tamarinde-boschjes. Wel haast kregen wij weder de zee in het gezigt; hare koele en verfrisschende wind kwam ons reeds van verre te gemoet. Wij trokken over eenen arm van den Kischtna, aan wiens beide oevers - met hoog en digt riet bewassen - eene ontallijke menigte van watervogels nestelden. Tegen den avond kwamen wij te Opara, een fraai dorp, met uitmuntende

topen en tuinen, en twee groote Tempels, aan Sieba en Mariatale gewijd. Wij bleven er den nacht over, en kwamen den volgenden morgen vroeg te Jaggernaikpoeram aan. Hier had ik onder andere bekenden een best vriend, den Heer dormieux, bij wien ik mijnen intrek wilde nemen; ik zoude in deze plaats wel eenige dagen moeten blijven, wegens noodzakelijke bezigheden, die ik er te verrigten had. Hij was niet weinig verwonderd van mij zoo onverwacht weder te zien - want ik had eertijds eenige maanden te Jaggernaikpoeram gewoondDe Heer pieter baars was toenmaals Opperhoofd van dat Kantoor. - en ontving mij met de hartelijkste blijdschap. Als weduwenaar, hield hij huis met zijne eenigste dochter, een zeer beminnelijk meisje. Ik vroeg naar haar, en eene wolk van droefheid overdekte zijn gelaat. Henriette was ziek - zeer ziek - men wanhoopte aan haar leven. Dit ongelukkig nieuws ontstelde mij ten hoogste; ik bad om haar te mogen zien,

en na hij haar van mijne aankomst had verwittigd, bragt hij mij eene poos daarna in haar vertrek, waar ik haar te bed vond liggen, mager als een geraamte, en gansch uitgeteerd. Een blos verspreidde zich over hare bleeke en ingevallene wangen; zij heette mij welkom, drukte mij de hand, en weende - wij alle weenden met haar. De onverwachte en haastige dood van eenen teedergeliefden vriend, met wien zij op het punt stond om te trouwen, had deze verandering op haar te weeg gebragt, en zulk eenen diepen indruk op haar gemaakt, dat hare hersenen er in den beginne van werden gekrenkt, en men genoodzaakt was geweest, haar op te sluiten; allengs echter had zij haar verstand weder gekregen; doch zij verviel toen in eene diepe droefgeestigheid, die door niets konde verzet worden. Hare natuurlijke vrolijkheid was verdwenen; al wat men deed, om haar op te beuren en te vervrolijken, was te vergeess; zij vlood alle gezelschappen, en was niet liever dan alleen in haar vertrek, waar zij in stilte konde mijmeren en weenen. Een ander, zeer voordeelig, huwelijk bood

zich in dien tusschentijd aan, doch zij wees het van de hand. Het duurde niet lang, of zij werd van eenen kwellenden hoest aangetast, die hare gezondheid langzaam ondermijnde; met elken heenzinkenden dag verminderden hare levenskrachten, en de vreesselijke tering begon het graf voor haar te delven. Zoo vond ik haar, in eenen waarlijk wanhopenden staat, en uiterst zwak, met alle kenteekens van eene naderende ontbinding; en echter wilde het lieve kind niet, dat men zich in hare tegenwoordigheid over hare ziekte, en van den gevaarlijken toestand, waarin zij zich bevond, onderhield; zij wilde er volstrekt niet van hooren, en meende altoos, dat hare ziekte van geen gevolg was; bij elke schijnbare betering, het zij dat zij wat minder hoestte, of wat ruimer konde ademen, schepte zij nieuwen moed, want de liefde tot het leven was - helaas te laat - weder in haar terug gekomen. Lieden die de tering hebben, hopen tot het laatste oogenblik, en worden verdrietig, wanneer men hen voor ziek houdt. Weldadige Natuur! dezen balsem legt gij op het arme lijdende hart, en gij trekt eene

gordijn voor den naderenden dood, opdat hij uwe kinderen niet verschrikke, en hen in hunne hoopvolle droomen store. Zonder uwe moederlijke zorge, zoude hun het ziekbed tot eene pijnbank zijn, tot een schavot, waar de ongevoelige beul kwaadaardiglijk draalt, om het ongelukkig slagtoffer zijne pijnigingen langer te doen gevoelen. Al den tijd, dien ik van mijne bezigheden konde aftrekken, bragt ik met mijnen vriend aan het bed van zijne dochter door, die hoe langer hoe erger werd. Den derden dag, echter, van mijn verblijf, bevond zij zich, tot onze groote verwondering en blijdschap, merkelijk beter, dan zij sedert eenen langen tijd was geweest; haar hoest, die haar zoo vreesselijk kwelde, had eensklaps opgehouden; zij ademde ruim - en wij verheugden ons reeds vooruit met de gedachten, dat zij het gevaar te boven was; ook zij juichte hare aanstaande genezing te gemoet. Den ganschen dag was zij buitengemeen spraakzaam en opgeruimd; omtrent vier uren in den namiddag begeerde zij, dat wij haar alleen lieten, en haar een uurtje wilden laten

slapen; dit bevestigde ons nog te meer in de hoop van hare herstelling, dewijl zij in langen tijd geenen gerusten slaap had gehad, wegens hare benaauwde borst. Wij gingen dus onze thee in een ander vertrek drinken, en onderhielden ons over den onverwachten en gunstigen keer, dien hare ziekte had genomen. Het werd zes uren, en nog sliep zij; het sloeg eindelijk negen, en nog hoorden wij geen gewag; wij wilden haar echter niet wakker maken; deze slaap, dachten wij, zoude haar verkwikken, en hare genezing bevorderen. Intusschen keerden wij zachtelijk weder naar haar vertrek, om hare ontwaking af te wachten. Na wederom een groot uur vertoefd te hebben, trad ik naar haar ledekant - meer uit nieuwsgierigheid, dan wegens eenig vermoeden - om te luisteren, of zij gerust sliep; doch ik hoorde niet het minste geluid, noch van hare borst, noch van haren adem. Schielijk nam ik eene kaars, en opende de gordijnen. - Hemel welk een schrik! het arme meisje lag te sterven. Wij stonden beide voor eene poos sprakeloos van ontsteltenis voor haar bed, doch er was volstrekt geene redding

meer; hare oogen waren reeds gebroken - en eenige minuten daarna gaf zij den geest. Dus stierf de ongelukkige henriette, in het bloeijendste van haar leven, nog geene zeventien jaren oud; het was waarlijk jammer! Ik weende meer van spijt dan van droefheid over haren dood. Niets treft mij meer, dan wanneer een jong, beminnelijk, huwbaar meisje, zoo ontijdig van het begoochelend tooneel dezer wereld, op hetwelk zij naauwelijks verschijnt, weder moet aftreden, en uit al hare jeugdige verwachtingen en liefelijke blijde vooruitzigten, door den onverbiddelijken dood wordt weggerukt, en haar schoon ligchaam in het koude duistere graf, den wormen moet prijs geven. De droefheid van den vader, over het verlies van zijn eenigste kind, is niet te beschrijven. Hij was gansch onbekwaam om het noodige tot hare begrafenis te bestellen; er was echter geen tijd te verliezen; de lijken kunnen in gindsche landen, niet langer dan ten hoogfle vier en twintig uren boven de aarde staan. Ik en eenigen zijner vrienden beschikten het noodige. Twaalf

jongelingen (waaronder ik) zouden onder de baar gaan. Het is ginds de gewoonte, dat men het lijk in zuiver lijnwaad omwonden, en met het aangezigt ontbloot, in de opene kist legt; een slaaf of slavin, of iemand anders, blijft er gedurig bij, om er met eenen doek de vliegen of insecten van af te houden; men plaatst rondom de kist, die in het midden van het vertrek, op eene tafel of stoelen staat, brandende kaarsen op gerridons, en de naaste buren en vrienden, blijven den ganschen nacht bij het lijk waken, passerende den tijd met eten, drinken en praten. Alles is stil in het huis, tot op het oogenblik dat men het deksel op de kist legt, om dezelve toe te spijkeren; wanneer alle vrouwen, daar tegenwoordig, een vreesselijk gehuil beginnen te verheffen, en daarmede aanhouden, zoo lang de lijkstatie in het gezigt is; welk misbaar zij wederom voor eene korte poos vernieuwen, als de dragers en vrienden van de begrafenis terug komen. Nadat ik aan dezen treurigen pligt voldaan had, haastte ik mij, om Jaggernaik-poeram te verlaten. De plaats was mij nu ten uiterste tegen geworden; ik wilde nog dienzelfden namiddag vertrekken, wat moeite mijn vriend ook deed, om mij nog een paar dagen bij zich te houden. Wat zoude ik er ook langer doen? mijne bezigheden waren afgeloopen, en ik verlangde naar de vrije lucht. Jaggernaikpoeram zelf bood mij niets aan, dan hartzeer en ergernis. Ach! hoe veranderd was deze plaats, bij hetgeen zij was, toen ik er woonde! Hoe zeer veranderd! Dit was weleer een der beste Etablissementen die de Hollanders op de kust hadden, waar aanzienlijke kwantiteiten van Lijnwaden ingezameld werden, doch door den rampspoedigen oorlog met de Engelschen, was het in den grond bedorven. Alle handel stond stil, en in stede van vorige welvaart, heerschten nu armoede en gebrek onder de inwoners, die zoo goed als gansch geruineerd waren geworden. Hoe schandelijk, hoe afschuwelijk handelen toch de Engelschen in die landen! Als vrienden zijn zij valsch, verraderlijk en trouweloos; als vijanden zijn zij erger dan barbaren. De volkeren in Indië, zoo Europeanen als Indianen, die hen tot vijanden heb-ben, kunnen zich, zoo zij door hen overweldigd worden, vrijelijk tot den bedelzak gereed maken. Ik heb mij menigmaal verwonderd, hoe het toch mogelijk zij, dat eene gecivilizeerde Christen-Natie, zoo wreed, zoo roofzuchtig kan zijn! Men moet hen zien, als zij zich door overrompeling of verraad (want door een' van die twee wegen geschiedt het meest altoos) van eene Stad of Provincie meester maken. Alles is hunne gading - alles slepen zij weg - niets van eenige waardij ontsnapt hunne hebzucht; is het niet door openbaar geweld, dan weten zij zich door list en bedrog van de bezittingen der inwoners meester te maken, en hen uit te plunderen. En dan hunne vernielingszucht! - het armzalig Fortje van Jaggernaikpoeram, zonder gracht of andere verdedigings middelen, en alleen met eenige verroeste stukken geschut, op de vervallene batterijen, voorzien; hadden zij, even als alle andere Fortjes der Hollandsche Compagnie op de kust, - laten springen. Dat zij zich van dezelve meester maakten, dewijl zij met ons in oorlog waren,

laat ik gelden; alhoewel zij onze Etablissementen niet dan op eene verraderlijke wijze hebben bemagtigdEven als zij ons, Spanje, en nu Denemarken, in het midden van den Vrede, onverwachts en verraderlijk op het lijf vielen, zoo overrompelden zij onze Etablissementen in het jaar 1780. Op denzelfden dag, toen zij hier in Europa aan Holland den oorlog declareerden, werden ook de plaatsen der Maatschappij in Oost-Indië aangevallen en genomen.; maar wat, in 's Hemels naam! konden hun onze ellendige Fortjes, als die van Bimilipatnam, Jaggernaikpoeram, Sadras en andere, voor ongerustheid baren? Fortjes van geene de minste defensie, zelfs niet tegen honderd man reguliere troepen, en die alleen dienden, om er de goederen en contanten der Maatschappij in te bewaren en te verzekeren, en in welke gemeenlijk niet boven de dertig man (en dat nog Invaliden en Inlanders) in garnizoen lagen. Zij hadden geen ander doel, geen ander oogmerk, dan om onzen handel in die plaatsen te vernietigen; en ons te noodzaken, zoodanige ongefortificeerde kantoren te verlaten en op te geven, en dus te beletten, dat wij

er ons weder vestigden: opdat zij den Lijnwaadhandel van de kust alleen mogten bezitten, en ook uit enkele vernielingszucht en afgunst. Dit is zoo hunne gewoonte en aard. Al wat zij zelve niet kunnen gebruiken, en hun van geenen dienst kan zijn, vernielen zij, om te beletten, dat een ander er eenig nut of voordeel van hebbe. Zij gunnen niemand iets, alles moeten en willen zij met hunne onverzadelijke roofzucht verslinden; niemand zal handel drijven, niemand zal iets bezitten, dan alleen zij; zij willen dat elk van hen afhange; van alles maken zij een monopolium, tot zelfs van de levensmiddelen; en, konden zij zich meester van de lucht maken, dan zouden zij gewis begeeren, dat men van hen de vrijheid kocht, om adem te halen. Dit is niet overdreven, Wat ik hier zeg, betreft alleen de Engelschen in Indië; die van Europa zijn geheel andere lieden, gelijk men weet. Des namiddags te vier uren, verliet ik Jaggernaikpoeram, in gezelschap van een particulier Scheeps Capitein, met name huau. Hij moest naar CorengaCorenga is eene goede reede, de Schepen liggen er in den kwaden Mousson niet ten anker, maar loopen met volle zeilen in den modder, waar zij vast blijven zitten; doch er zich gemakkelijk weder laten afwinden., waar

zijn schip lag; en daar mijn weg digt voorbij deze plaat heen ging, wandelden wij, onder het rooken van een cegaar, derwaarts. Wij verhaalden elkanderen onze lotgevallen. Hij had verscheidene togten naar Borneo, Atchin, en andere plaatsen van de Maleitsche kust gedaan, en menigmaal was hij op het punt geweest, om door de Inboorlingen gekritstKrits is een Dolk. te worden. Van mijnen nieuwen vriend afscheid genomen hebbende, liet ik Corenga aan de linkerhand liggen, passeerde de rivier van dien naam, en nog eenen tak derzelve, die zijnen loop digt bij Gollapalium neemt, waar wij des avonds te zes uren aankwamen. Het was reeds donker, en er bevond zich niemand in de chauderie, dan eenige KorwasKorwas, eene soort van rondzwervende Caste, even als de Heidenen in Europa. Ik zal, op zijns plaats, breedvoerig van hen spreken. met hunne vrouwen en dochters. Gollapalium is een schoon dorp, en behoort den Hollanderen, die er vele Lijnwaden plegen aan te besteden. Het ligt onder de Jurisdictie van Jaggernaikpoeram. Des morgens, met den dageraad, vervorderden wij onze reize, door eene landstreek vol hoog geboomte, met dorpen en gehuchten. De grond was zandig en bleef zoo, tot aan Daatcherom, wanneer hij in eene vette en zwarte aarde veranderde; en hier was het geboomte dun, en niet zeer hoog. Kokosboomen waren er in het geheel niet, om reden dat dezelve in vette of kleijige aarde niet, of maar zelden, voortkomen willen; maar in den zandgrond het liefste, zoodat men de Kokosboomen zelfs aan 't zeestrand vindt. Wij namen te Daatcherom ons ontbijt; ik wilde er mij eene poos ophouden, om eene oude kennisse, die ik er had, op te zoeken, doch zij was van daar sedert lang vertrokken - niemand wist waar heen. Daatcherom ligt twaalf uren van Palicol, en is eene Hollandsche ongefortificeerde Loge, en, even als Gollapalium, aan Jaggernaikpoeram onderhoorig. De eigenlijke naam is Daaschierewarom, of het dorp der

Danseressen, omdat het, volgens zeggen, zijnen oorsprong aan eenige Danseressen verschuldigd is, die het gesticht zouden hebben. Er bevindt zich in dit dorp een vermaarde Tempel, ter eere van Rama en Citta zijne vrouw. Vele menschen komen op zekeren tijd van het jaar, uit verre gewesten, om het feest dezer Godheden te vieren. Deze Tempel is een der schoonste langs de geheele kust, en van binnen met geslepene arduinen vloersteenen belegd, en heeft eenen uitmuntenden fraaijen uitgemetselden vijver. Het dorp is groot, wel gebouwd en aangenaam gelegen. Een Tireton of Jaarmarkt, die er in Maart gehouden wordt, lokt vele vreemdelingen derwaarts; zoodat de Inwoners zich in eenen zekeren welstand bevinden. Hier is ook een schoon Manga bosch, hetwelk dat van Bimilipatnam niets nageeft, regulier beplant, met fraaije lanen en wandelwegen. Vele soorten van Lijnwaden werden hier voortijds gemaakt, fijn zoo wel, als gemeen, guinees; salempoeris, parkallen, grove bethilles, chiavonies, zeildoek, dongrij met roode hoofden, enz. Hier zoo

wel, als te Jaggernaikpoeram, vallen de Lijnwaden wel eens zoo deugdzaam als verder om de Zuid, en nergens als te Daatcherom, zijn ze in staat, dezelve zoo goed te wasschen en op te maken. Dit is eene kunst, die de Daatcheromsche wasschers in den hoogsten graad bezitten, en hun alleen eigen is - geene wasschers langs de geheele kust kunnen hen hierin evenaren. Tegen den middag kwamen wij in een groot dorp, Kolla genaamd, waar wij groote dreven van Bananas- of Pisangboomen vonden, met menige Beteltuinen. Hier was ook het graf van eenen Moorschen of Mahomedaanschen Santrie of Heilig; geplaatst in het midden van een aanminnig boschje. Een Fakier had nabij hetzelve zijne hut opgeslagen. Alle de Grafsteden der Moorsche of Mahomedaansche Heiligen, (lieden, die, door uitmuntende deugden, en eene godvruchtige en strenge levenswijze, algemeen voor Heiligen zijn verklaard) hebben zulk eenen Fakier of Monnik, die meestal nog eenen jongen Discipel bij zich heeft, die hem, als hij sterft, moet vervangen. Hunne be-zigheden bestaan in eene zoodanige Grafstede rein te houden, de muren nu en dan met glimmende kalk te witten, en de bloemen, die om en op de Grafstede, in potten, geplaatst zijn, te onderhouden en te bevochtigen. Deze Fakiers leven alleen van de aalmoezen, die hun de voorbijgangers en Pelgrims van hunnen Godsdienst (die bij dit graf hunne gebeden opofferen) geven, dat niet van veel beduidenis is; doch zij hebben weinig noodig. De tuin of toop verschaft hun vruchten; en een weinig rijst, of bij gebrek van dezelve, Natchenie of andere gemeene granen, krijgen zij in de naaste dorpen, waar ze somtijds bedelen. Van Kola gaat de weg langs den hoogen oever der rivier Oenamondoe, die men in den regentijd wegens hare diepte en breedte met eene schouw moet overvaren; doch nu was zij geheel droog, zoodat er zich ook geen droppel water in bevond. De lucht had den geheelen dag stormig uitgezien. Toen wij aan de plaats kwamen, waar wij het bed der rivier (dat zandig en wel eene vierde mijl breed was) moesten

overtrekken, werden wij van eene geweldige, snel opkomende bui overvallen. De wind begon hoe langer hoe meer op te steken, zoodat mijne Koelies moeite hadden, op hunne beenen te blijven staan, en ik uit den Palanquin moest stappen, om hen te verligten. Zij haastten zich wel om over te komen, doch eer wij het midden van het bedde der rivier bereikt hadden, barstte de storm met een verbazend geweld uit. Plotseling verdwenen de oevers en boomen uit ons gezigt; het zand vloog zoo dik om ons heen, dat wij geen drie treden van ons af konden zien, en op het laatst niet meer wisten of wij achteruit, dan vooruit gingen. Lang zouden wij nog hebben kunnen ronddwalen, zoo gelukkiglijk, van de overzijde, het geraas van Dools en andere Muzijk. Instrumenten, onze ooren niet had getroffen; naar dit geluid rigteden wij onzen koers, en bereikten eindelijk, na bijna een uur rondgezworven te hebben, half dood van vermoeidheid, den anderen oever, waar wij een fraai dorp vonden, Avarie genaamd; en het was goed, dat wij er nog in tijds aankwamen, want kort daarna begon het

schrikkelijk te regenen en te donderen, hetwelk den ganschen nacht aanhield. In het dorp was eene ruime en zindelijke chauderie, die ons eene zekere schuilplaats voor het onstuimige weêr aanbood; wij vonden er vijf of zes reizigers, en eenen troep DaatcheriesRondreizende Danseressen. waaronder eenige, die er niet kwaad uitzagen, voornamelijk een meisje van omtrent 18 jaren, dat een allerliefst vriendelijk en welbesneden gelaat had, en eene middel - dat men wel zoude hebben kunnen omspannen. Om den tijd te passeren, liet ik haar voor mij dansen; naauwelijks begonnen hunne Joutries of Speellieden (die haar altoos verzellen) het muzijk, of een groot getal der Inwoners van het dorp kwam naar ons toesnellen, niettegenstaande het onweêr; zoodat de chauderie welhaast stikkende vol werd; want, alhoewel de Malabaren, Hindous en Mooren of Mahomedanen, zelve niet dansen, en het als een tijdverdrijf, een deftig en eerlijk man onwaardig, aanmerken, mogen zij het echter bijzonder gaarne zien;

wel te verstaan, het dansen naar hunne landswijze, want onze dansen vinden zij ten uiterste vervelend en belagchelijk, en ons muzijk onaangenaam en verward. - Wat toch de gewoonte en de opvoeding niet al doet! Het was laat in den nacht eer ik mij tot rust begaf, en met het aanbreken van den dag maakten wij ons weder op weg. De wind en regen hadden opgehouden, het groen der boomen, van het stof gezuiverd, had eene heldere en frissche kleur aangenomen; de lucht was verkoeld, alles was vrolijk, en juichte de opgaande zon te gemoet. Het landschap, dat wij nu doortrokken, was heuvelachtig, bedekt met hoog geboomte, uit hetwelk de blijde en verwarde stemmen van ontallijke vogeltjes klonken; hier en daar dorpen, bij welke ik vele velden, met Tabak en JinjelieHet Riccini of Palma Christi. of Sesam, zag, eene plant, die een olieachtig zaad heeft. De olie, die er uit geperst wordt, is zeer in gebruik bij de Inboorlingen van allerhan-de Natien, zoo wel in hunne spijzen als in vele ziekten, en werkt als eene zachte purgatie. Jonggeborene Kinderen geeft men er alle maanden iets van in, als een preservatief voor de ongemakken aan welke zij onderhevig zijn. Het was elf uren des voormíddags, toen wij aan het Hollandsche Kantoor Palicol kwamen. Hoewel het Opperhoofd en de Secunde beide oude Nagapatnamsche kennissen van mij waren, verkoos ik echter liever mijn middagmaal in een aangenaam boschje, niet verre van de loge, te houden, dan bij hen in te keeren; ik was zeker, zoo ik hun, in het voorbijgaan, een bezoek gaf, dan in mijne reize opgehouden te zullen worden. Het waren vrolijke gasten, beminnaars van de samenleving; intusschen kwam er niemand op het eenzame en afgelegen Palicol bij hen; zoodat elke goede kennis, elk vreemdeling of doortrekkend reiziger, die hun in zijnen weg kwam bezoeken, hun ten hoogste welkom was, en zij hem met moeite gaan lieten - hoe veel te minder had ik kans van weg te komen, ik, een oud en bijzonder vriend van hen beide, voornamelijk van den Secunde; wij hadden

als adsistenten van het Negotie Kantoor te Nagapatnam, bij elkander in één huis gewoond, en onze eigene menage te zamen gedaan; nu hadden wij elkanderen in zoo vele jaren niet weder gezien - ik kwam gewis in geene veertien dagen weg. Het groote en schoone dorp Palicol, ligt omtrent 18 mijlen benoorden Mazulipatnam, in de Provincie van Narsipour; het behoort den Hollanderen, die het van de Golcondasche Koningen, voor ƒ5000:-:- in pacht hadden, en er in 1613 eene Loge lieten oprigten. De goederen die men aldaar inzamelt, zijn: guinezen, parkallen, salempoeris, bethilles en voornamelijk chitsen, die met die van Sadras de beste zijn, die in gansch Indië geschilderd worden. Tot de chitsen worden de parkallen gebruikt. Palicol levert ook lampolie, goenij zakken, palmeerplanken, dito latten en sparren, dakpannen, metselsteenen; ook komt er veel tantiepitloe van daan, zijnde het zaad van eene plant, die tot het maken van indigo gebruikt wordt. Om vier uren verlieten wij deze plaats; het landschap bleef eene goede poos boom-rijk en vruchtbaar; bogaarden en tuinen waren zeer aangenaam met de boschjes en topen vermengd; doch welhaast veranderde het van gedaante; eene zandige en dorre vlakte vertoonde zich nu voor ons, bedekt met kreupelbosch en eenzame groepjes van wilde palmboomen, hier en daar een gehucht van arme houthakkers. Eerst tegen den avond kwamen wij in een groot en volkrijk dorp, Leitie Powie genaamd, waar wij halte maakten. De chauderie was groot en ruim, echten morsig, en vol van Kaschie KauriesKaschie Kauries, ook Kashie Jogies genaamd, zijn eene soort van Pelgrims of Monniken, die naar Kaschie of Benares, in bedevaart, reizen, van waar zij (in ronde aarden potten, met eenen naauwen hals, en ieder omtrent 20 a 25 mingelen kunnende houden) water uit den Ganges halen. Deze potten zijn met een dik net van touw, voor het breken, bekleed, de hals is met klei en kalk, zeer naauwkeurig, toegemaakt, en het zegel van den Opperpriester van Kaschie er opgedrukt, die elk dezer Pelgrims bovendien een bewijs of certificaat geeft, dat het water, dat dezelve in zijne potten heeft, het echte, en op de regte plaats, en mer de gewone ceremoniën uit de rivier geschept is. Sommigen dezer monniken drijven handel met dit water, en verkoopen het aan rijke lieden, die het Godsdientiglijk bewaren; en als een zieke op sterven ligt, giet men hem daarvan iets in den mond en op het hoofd; op groote gastmalen wordt het ook wel in kleine kopjes aan de gasten gepresenteerd; doch de meesten dezer pelgrims geven het water, dat zij zoo ver hebben wezen halen, aan den een of anderen vermaarden Tempel van Sieba of Chiven.
Deze Kaschie Kauries ziet men altoos bij troepen van tien, twintig en meer bij elkander, het zij zij heen naar Benares reizen, of van daar wederom mer hunne volle potten terug keeren; zij dragen dezelve aan eenen bamboes op hunne schouders, aan ieder eind van denzelven hangt er een in touwen.
Zoo haast zulk een troep dezer pelgrims in eene chauderie, die reeds vol reizigers is, aankomt, zullen alle, die van de sekte der Hindous zijn, terstond opstaan en voor hun en hunne potten plaats maken; niet alleen uit eerbied voor het heilige water van den Ganges; maar ook uit eene soort van wellevendheid en medelijden voor die arme menschen, die met zulk eene zware vracht beladen, zoo eenen verren weg komen., met hunne potten, en andere rei-zigers; ik liet dus mijnen Palanquin aan de zijde van eenen heerlijken vijver brengen, die er niet ver van daan was, en wiens boorden met uitmuntende kokosboomen beplant waren. Volgens gewoonte vertrokken wij met het

aanbreken van den dag. Even buiten het dorp zag ik eenen fraaijen Ala of Wortelboom, met zijn talrijk kroost om hem heen verspreid; rondom den moederstam, die eenen verbazenden omvang had, was eene zitbank (meer dan eens mans lengte breed) gemetseld, op welke een menigte menschen, van allerlei ouderdom en sekse, nog lagen te slapen, terwijl andere opstonden, om hunne reis te vervorderen. Hoe voordeelig zijn toch de landen in eene warme luchtstreek! en hoe zeer te verkiezen voor de gure, onherbergzame gewesten van het Noorden. Het is om die reden, dat de Indianen zich met zoo weinig kunnen vergenoegen en behelpen; elke chauderie is hun een huis, onder elken Wortelboom kunnen zij den nacht doorbrengen; een weinig natchenie, of andere gemeene granen, bij gebrek van rijst, een lap katoen om zich te dekken - en deze menschen zijn hoogst vergenoegd en gelukkig. Wij passeerden de stad Mongletoer, de Residentie van eenen Radjah of Prins. Zij is naar de Indiaansche manier bevestigd, en heeft in haar midden een sterk kasteel. Te tien uren kwamen wij te Kondapillie

Chauderie, gelegen aan den ingang van een bosch. Deze chauderie was een der beste, die ik nog sedert mijn vertrek van Bimilipatnam had gezien. Wij vonden er eenige reizigers, waaronder een Baanproesch of Heremiet, die de waterzucht had, en op sterven lag. Hij had zich nog met de hoop gevleid, den heiligen tempel van Jagernaat te zullen bereiken, en in 't gezigt van denzelven den geest te geven, doch had niet verder kunnen komen. Aan heremieten of kluizenaars, boetedoeners, Fakiers en dergelijk volk, (waarvan de meeste luijaards en leegloopers, en de overigen fanatieken zijn) heeft men in Indië geen gebrek, zij zijn er onder allerlei benamingen, orders en secten, even als bij ons de roomsche monniken. Sedert onheugelijke tijden heeft men dweepers gehad, die God eenen dienst meenden te bewijzen, met zich van alle zamenleving met menschen af te zonderen, en zich in woestijnen en eenzame plaatsen begaven, waar zij hun leven in ligchaamskruisigingen en gebeden doorbragten, tot boete van begane zonden, als of een innig berouw over dezelve, en een vast en onwankelbaar

voornemen, om ze niet meer te begaan, bij dit genadig en goedertieren Opperwezen niet genoegzaam ware, en volstaan konde; dwazen, die geloofden, dat het genot der onschuldige vreugde dezer wereld, door de Godheid met een nijdig oog werd aangezien, en die alle vermaken, hoegenaamd, als een lokäas aanmerkten, om de menschen voor altoos in het verderf te storten; die zich eenen god gesmeed hebbende, inhalig, naarijverig en wraakzuchtig, hem zochten te behagen, door zich zelven overtollige pligten op te leggen, en eene menigte ingebeelde deugden uit te oefenen. In één woord, die veronderstelden, dat de vasten, de inwendige aandoeningen, het opofferen onzer driften en van ons vermogen, de ontzegging van alle zoetigheden des levens, de kuischheid, het klooster, de volstrekte eenzaamheid, en de afscheiding van alle menschelijke wezens en zamenleving, de eenigste middelen waren, om de vertoornde Godheid te verzoenen. Doch deze anachoretten, heremieten of kluizenaars, hebben, sedert eenigen tijd, in Europa, - zelfs in de bijgeloovigste landen, - veel van hun crediet verloren; men

heeft bevonden, dat verre het grootste gedeelte van deze zoogenaamde Heiligen, niet anders was, dan een hoop luijaards, huichelaars, en zelfs roovers en moordenaars, die zich onder de kluizenaars-pij verborgen hielden. In Oost-Indië, echter, hebben deze fanatieke devotarissen nog al hun vermogen op het volk, en zij worden van hetzelve geeerbiedigd en als heiligen aangezien. Uitgenomen een Soeder, mag iedereen Baanproesch of Heremiet worden; Baan beteekent, in de Samscritische Taal, binden, en Proesch het ligchaam, ook somtijds de ziel. Wanneer een Bramin, Xetrie of Beisse tot hooge jaren komt, of grootvader is, staat het hem vrij, zoo hij een Heremiet wil worden, het bestier zijner familie en huisselijke zaken aan zijnen zoon, of aan iemand zijner nabestaanden over te geven. Hij verlaat de stad of het dorp, en zich naar eene eenzame of afgelegene plaats, in eene wildernis, bosch, of op eene berg begevende, bouwt hij zich daar eene hut van stroo; en zijn hart van alle wereldsche

zaken onttrekkende en ontwennende, maakt hij zich tot de groote reize gereed. Het is aan zijne vrouw geoorloofd, hem uit genegenheid in die eenzaamheid te verzellen, doch zij moeten beide hunne vleeschelijke driften, ja zelfs gedachten, kunnen beteugelen en onderdrukken. De Baanproesch moet zich met de schors van boomen bedekken; het eenigste lijnwaad, dat hij mag dragen, is een smalle lap katoen van 1½ cobido lang, voor zijne schaamdeelen. Hij mag niet meer zijn haar en zijne nagelen afsnijden, noch zich scheren. Hij moet den ganschen dag bezig zijn met de Veids of Schasters te lezen; de gebeden, de reiniging, moet hij nu driedubbeld verrigten, en alle morgen en avonden de offerande van den Homan doen. Hij moet altoos voor zich neder zien, en mag niet, dan in de uiterste noodzakelijkheid, tegen zijne vrouw of zijnen discipel spreken; op den blooten grond moet hij slapen, zonder mat, kussen of deksel. In de zomermaanden, of goeden mousson, zit hij in de heete middagzon, omringd van vier vuren; gedurende den regen mousson,

mag hij zijne hut op eene stellaadje van planken bouwen, om niet aan de vochtigheid der aarde, van den regen en het slechte weêr blootgesteld te zijn. Zoo deze hut geen dak heeft, is het zoo veel te verdienstelijker. Hij mag maar éénmaal in de vieren-twintig uren eten, en dan nog maar alleen des nachts; zijn voedsel moet bestaan uit wilde granen en vruchten; hiervan is het hem geoorloofd voor een jaar tevens op te doen doch hij mag zijn eten nooit koken, maar wel in koud water te weeken leggen. Zoo hij geen vermogen genoeg heeft, om provisie van levensmiddelen voor eenen zekeren tijd op te doen, moet hij zien dezelve van andere Heremieten te verkrijgen; zoo die mede niet in staat zijn, hem te helpen, zoo gaat hij naar de naaste stad of dorp en bedelt iets. Wanneer hij, dit leven moede zijnde, wenscht te sterven; begeeft hij zich op weg, naar het Oosten of Noorden, in de vieren-twintig uren maar drie mogende rusten, tot hij op de reize bezwijkt en van vermoeijenis of krankheid den geest geeft. Of het staat hem vrij, zich door een' der vijf

volgende verdienstelijke zelfmoorden het leven te benemen. Ten eerste, van honger te sterven. Ten tweede, zich in koedrek te doen begraven, denzelven met eigen handen aansteken, en daarin te verbranden. Ten derde, zich bij Thibet in de sneeuw te begraven. Ten vierde, aan het uiterste einde van Bengalen, daar, waar de Ganges zich door duizend kanalen in zee stort, in het water te gaan, noemende alle zijne zonden op, en biddende te wachten, tot de krokodillen komen om hem te verslinden. Ten vijfde, zich, niet ver van Allahabad, bij de zamenvloeijing der beide rivieren, Ganges en Jumma, de keel af te snijden, of zich te verdrinken. De Saniassies, de Tapaswie, en de Avedoutas, overtreffen den Baanproesch nog verre in strenge levenswijze. Ik zal, in het vervolg van dit werk, nog gelegenheid hebben, den Lezer ook iets van deze devotarissen te zeggen. Wij vertoefden in dit dorp omtrent een groot uur, om de Koelies te laten uitrusten, waarop wij ons weder op reis begaven, door eenen zandigen weg, vol kreu-pelbosch. Een aangename koele wind, die ons uit het Westen te gemoet kwam, deed mij oordeelen, dat wij de zee weder naderden. En inderdaad omstreeks drie uren kregen wij dezelve in het gezigt, en kort daarna maakten wij halte te Peddapalam. De inwoners waren meest alle visschers, en wij konden er geene andere eetwaren voor ons middagmaal bekomen, dan wat slechte rijst en karwaat, waarvan zij wel voorzien waren. De chauderie was gansch vervallen en volstrekt onbewoonbaar; doch de vijver bevond zich nog in eenen goeden staat, en zelfs fraai, voor zoo een armzalig dorp; hij was omringd van hooge en digte tamarinde boomen, die hunne takken wijd over denzelven verspreidden, en eene liefelijke en verkwikkende koelte verschaften. In zijn water, zoo helder als kristal, zag men de onbezorgde vischjes door elkanderen zwemmen, en zich vermaken, terwijl verscheidene kokous onbewegelijk aan den rand des vijvers op hen loerden; andere weder met eenen statigen tred rondom denzelven wandelden, om op kikvorschen en andere diertjes te azen. De Kokou is eene soort van Ooijevaar,

die met de beschrijving, die wij van den Egyptischen Ibis hebben, veel overeenkomst heeft. Hij is een eenzame vogel, en vliegt niet bij troepen; levende alleenlijk van visch, kikvorschen, hagedissen, kleine slangen en ander ongedierte. Men ziet hem gemeenlijk aan de oevers van beken, vijvers, poelen en moerassen, ook in de rijstvelden, - die, zoo als men weet, onder water staan, - op zijne prooi loeren. Des avonds, rust hij, gelijk andere vogels, in de toppen van hooge en digte boomen; hij heeft eenen statigen ea langzamen tred; somtijds staat hij onbewegelijk op eenen poot, de bals in zijne schouderen ingetrokken, en zijn bek op zijne borst rustende en in eene peinzende gestalte. Hij is van een schitterend wit, zonder het minste bonte vlekje op zijne vederen, en heeft een uitnemend fijn dons; doch zijn vleesch is droog, mager en volstrekt oneetbaar. De Indianen hebben voor den Kokou even zoo veel achting, als wij voor den Ooijevaar, dewijl hij het land van veel ongedierte zuivert. Deze vogel is zeer gulzig. Somtijds niet te vreden met vischjes en kikvorschen, ha-gedissen en andere diertjes van dien aard, waagt hij zich tusschen het riet, om den aal in zijne modderige schuilhoeken te verrassen. Stout woelt hij met zijnen langen snavel diep in het water, en haalt den gladden buit voor den dag. Doch somtijds mislukt hem deze onderneming; en in plaats van den glibberigen aal, ontrust hij het verblijf der bonte waterslang, die onverwachts zijnen dunnen hals vattende, denzelven oogenblikkelijk met zijne scherpe randen afbijt. Ik zag menigmaal zulke hoofdelooze rompen dezer vogels op het water heen drijven. Daar wij te Peddapalam, wegens de schaarschheid van levensmiddelen, niet wilden blijven, en mij de plaats, buitendien, niet beviel, besloot ik, den raad van eenen der Inwoneren te volgen, en naar Tallapalam te gaan; wij hadden er overvloedig tijd toe, en, zonder ons bijzonder te haasten, zouden wij die plaats waarschijnlijk een weinig na zonnen ondergang bereiken. Wij begaven ons dus terstond weder op weg, en kwamen er omstreeks zes uren aan. Het was donker, toen mijne Koelies mij

met den Palanquin voor de chauderie nederzetteden. Ik had in het eerst niet kunnen begrijpen, wat er in dezelve te doen konde zijn; van verre reeds zag ik dat ze van buiten en binnen zeer verlicht was, tot ik eindelijk nader komende, eene menigte vuren gewaar werd, waarop rijstpotten stonden te koken. In één woord, schoon de chauderie ruim, groot, en met twee vertrekken was voorzien - konde ik er echter geene plaats voor mij en mijne Koelies in bekomen. Meer dan honderd Engelsche Sipaaijs met hunne vrouwen en kinderen, die van Mazulipatnam kwamen, hadden er zich in gelegerd. Welk een leven! welk een geraas! in deze chauderie. Ik bleef er eene poos voor staan, om het aan te zien. Eenigen zongen, anderen lazen bij een lampje; sommigen speelden op blaas instrumenten, terwijl eenigen, door BangBang of Datura, eene plant, den hennep niet zeer ongelijk, en van wier bast men ook garen kan maken. Men vermengt het zaad dezer plant (na dat het gemalen is) met de areek - noot en suiker, en maakt er kleine pastilles van. Dit mengsel heeft bijna dezelfde kracht en uitwerking als de Opium. De Hindous, zoowel als de Mogollen, bedienen er zich van op feesten en groote maaltijden; zij doen er wat muskus en amber onder, en bieden het dus den genoodigden, in stede van wijn, aan, om hen te vervrolijken; en dewijl de godsdienst der Hindous zoowel, als die der Mahomedanen, hen verbiedt denzelven te drinken, nemen zij hunne toevlugt tot deze bedwelmende plant, die het hart verheugt, zonder dat ze evenwel dronken maakt, mits men er echter niet te veel van gebruikt. bedwelmd, te zamen als dronke-ne lieden, met luider stemme disputeerden. Moeders kibbelden met hare dochters, oude wijven keven, terwijl andere hunne kinderen in staap zongen. Ik liet den Palanquin na de toop brengen, waar ook de overige stille en vreedzame reizigers hunne legerplaats hadden gekozen, en des morgens te vier uren begaven wij ons weder op weg. De maan scheen nog in vollen glans; nog hadden de vogeltjes hunne nesten niet verlaten; de vroegtijdige kraaijen lieten zich nog niet hooren; doch de liefelijke geur der vruchten vervulde de toop. Het was al te schoon weêr om mij op nieuw tot slapen te begeven, en een

cegaar aangestoken hebbende, herriep ik eenige aangename gevallen van mijn leven in mijn geheugen, waarmede ik mij vermaakte. Te zeven uren hielden wij stil in het groote dorp Pakaal. Ik ging hetzelve wat rondwandelen, terwijl mijn volk bezig was hun ontbijt te nemen. Vier groote tempels, met derzelver tanken, waarvan twee gemetseld, en drie chauderies, versierden het. Ik zag er den dorpsbarbier zijne kunst op de hoofden zijner kalanten uitoefenen, die hij bezig was kaal te scheren, zonder scheermes, of iets dat naar een mes geleek. En waarmede denkt gij, Lezer! dat hij dit gebrek vervulde? met verscheidene stukjes van eene gebrokene flesch, die hij bij zich had. Met de snijdende kanten van dit glas, schoor hij hen zoo handig, zoo gemakkelijk, ja, volgens de getuigenis dergenen die hij onderhanden had, zonder de geringste pijn. De baarden laten zich echter met geen glas afnemen, omdat de huid in het aangezigt niet zoo gespannen is, als op het hoofd. Te acht uren vertrokken wij, en hielden het regt op Mazulipatnam aan. De weg

werd gedurig levendiger; reizigers te voet en te paard, landlieden met groenten en verachten, wasschers met hunne ezels, alles kondigde de nabijheid van de stad aan, die wij, na verscheidene dorpen gepasseerd te hebben, des namiddags om een uur bereikten. Toen wij dezelve binnen kwamen, stapte ik uit den Palanquin, en de Koelies droegen mij denzelven naar. Ik was te Mazulipatnam vreemd, en had er noch vriend noch kennis. Ik wilde dus den eersten den besten Europeaan of Mesties, die mij mogt ontmoeten, na eene goede herberg vragen, om er vooreerst mijn verblijf te nemen, tot ik een eigen huisje voor mij konde huren, want ik had bezigheden in die plaats, die mij er wel een paar maanden, en mogelijk langer zouden ophouden. Men had mij reeds een huis aangewezen, dat men met den naam van herberg doopte, en waarin een Mestiesche waard was; doch het stond er mij niet aan, en ik was weder onder weg, naar een ander, waar ik, volgens het zeggen van den persoon, die het mij aanwees, wel gehuisvest zoude zijn - toen ik eene bekende stem mij hoor-de toeroepen: ‘Soyez le bien venu à Mazulipatnam!’ Ik zag om - het was Monsieur barlou, een mijner beste Sadrassche vrienden. In een oogenblik lagen wij elkander in de armen. De blijdschap die wij gevoelden, van elkanderen nog eens weder te zien, was groot. Ik moest terstond bij hem mijnen intrek nemen, ten minste zoo lang, tot ik een huisje had naar mijn genoegen. Zijne aanbieding was mij bijzonder aangenaam. Ik betaalde toen mijne Koelies het geaccordeerde geld van Bimilipatnam tot Mazulipatnam, gaf een ieder nog twee ropijen boven dien, tot een geschenk - en zij vertrokken, nadat zij een hartelijk afscheid van mij hadden genomen. Zij wilden, zeiden zij, zich te Mazulipatnam nog een paar dagen ophouden, om te zien, of zij geenen Palanquin - vracht in retour konden bekomen. Mazulipatnam ligt op 17 gr Noorder breedte, omtrent vijf mijlen op de Noord-Oostzijde van Diu. In het begin der vorige eeuw was dit eene der bloeijendste steden van geheel Indië. Zij is op een klein eiland gebouwd, en is sterker door de natuur, dan door kunst. Naar de zijden van den vasten wal omringt

haar een diep moeras, over hetwelk eene houten brug ligt, ruim eene halve mijl lang. Door het afbreken dezer brug, is de stad voor eenen vijandelijken aanval van de landzijde eenigermate beveiligd; doch dit moeras verspreidt in den droogen Mousson, meestentijds eenen ondragelijken stank, die vele ziekten veroorzaakt. Het land in de omstreek brengt rijst, hout en tabak in overvloed voort; ook vindt men op de Eilanden Diu de TschaaiTschaai, eene plant, die, in gisting gebragt zijnde, eene fraaije, vaste groene verw geeft., die liefst op plaatsen groeit, die door den vloed overstroomd worden. De neusdoeken van Mazulipatnam zijn genoeg bekend; men maakt er ook vele andere kleeden en lijnwaden; ook worden er fraaije chitsen geschilderd, die naast de Palicolsche en Sadrassche de beste op de kust gerekend worden. Deze stad behoorde eertijds onder het gebied van Golkonda, totdat aureng saheb dit rijk overweldigde, en het aan de Mogolsche kroon hechtte. Sedert hebben de

Engelschen zich deze plaats weten toe te eigenen, die er nu, volgens gewoonte, hunne ondragelijke tirannij in den hoogsten graad uitoefenen, en niet alleen allen handel der Inwoners aan zich trekken, maar deze ongelukkige menschen, door stage en onophoudelijke belastingen, nog daarenboven uitzuigen, en het leven verbitteren. De stad heeft eenige breede en schoone straten. Vier poorten, vele badstoven, en verscheidene aanzienlijke tempels en moskeën, versieren haar; zij is tamelijk volkrijk, en wordt van velerlei Natien bewoond; voornamelijk zijn er veel Mooren of Mahomedanen, en ook vele Armeniërs, welke laatste den naam hebben van de geheime Agenten der Engelschen te zijn. Mazulipatnam draagt buitendien den roem, van de schoonste en beste Baljaderas, of Danseressen, van de gansche kust te bezitten. Dit mag eertijds geweest zijn; doch die ik er toen zag, verdienden (eenige weinige uitgezonderd) dezen eerenaam niet. Ik heb niet kunnen bemerken, dat deze plaats hieromtrent boven andere uitmuntte. Men vindt wel hier en daar bij Reisbeschrijvers iets over de Indiaansche Danseres-sen; doch het weinige, dat zij er van zeggen, is niet voldoende, en daarbij nog meestendeels valsch, of van geen beduiden; zoodat ik geenszins twijfele, of eene naauwkeurige en uitvoerige beschrijving dezer, in gindsche landen zoo noodzakelijke en onontbeerlijke, klasse van vrouwen, zal den Lezer welkom zijn. Zij verdienen een bijzonder Hoofdstuk. Devedaschie is een Samscritisch woord, en is zamengesteld uit Deve (Godheid), en Daschie (slavin). Dus worden de danseressen genoemd, die aan den dienst der tempels, en der Goden die er in vereerd worden, gewijd zijn. In sommige landen, als Ceilon, Pegu, Siam en andere, noemt men ze Arambhé; naar Rambhé de godin der danskunst, dochter van Soresoutie, de godin der harmonie en muzijk. Rambhé heeft twee dochters, Nandie en

Bringie, de dartelheid en het vermaak; zij is eene der vijf bijwijven van Indro, de God des dampkrings. De danseressen doen aan Rambhé, zoo wel als aan hare moeder, eene jaarlijksche offerande, zoo mede aan KaamKaam, de God der liefde, zoon van Maija (het bedrog of de betoovering). Zijn boog is van suikerriet, zijne pijlen zijn met den bloesem der amra of manga gespitst, in iedere bloesem ligt eene honigbije verborgen; hij heeft geen tempel, doch wordt in Matra, niet ver van Agra, vereerd. Een visch in een rood veld, is zijn Wapen, en Vassant, of de lente, verzelt hem op zijne togten., den God der liefde. De voornaamste bezigheid dezer Devedaschies is, om voor het beeld van den God, dien zij dienen - het zij in den tempel, of in het openbaar, als hetzelve in processie door de straten wordt rondgedragen - te dansen, en den lof en de daden dezer Godheid te zingen. Tusschen de Devedaschies of danseressen der voornaamste tempels, en die, welke men bij Natches (feesten) en andere gelegenheden laat roepen, om er te dansen en

de gasten te vermaken, is een groot onderscheid. Van deze laatsten heeft men verschillende soorten en klassen; als daar zijn de Nataks, Kaan, Koethenies, Soetredharies, enz. Sommigen dezer leven onafhankelijk in troepen van tien en meerder bij elkanderen, reizen van plaats tot plaats, en deelen hunne winsten met de speellieden of muzijkanten, die haar verzellen. Andere zijn onder het opzigt van Daijas, of oude gewezene danseressen, die alleen al het voordeel genieten, en deze meisjes daarvoor voeden en kleeden. Nog andere zijn werkelijk slavinnen van zoodanige oude wijven, die in hare jeugd, door koop of adoptie, eenige zeer jonge meisjes hebben weten te bekomen, aan welke zij hare kunst hebben geleerd, ten einde voor haar op den ouden dag den kost te winnen. Men heeft buitendien nog menigerlei soorten van danseressen en dansers, meestal vreemdelingen en rondreizenden; (die ditmaal niet tot mijn onderwerp behooren) als daar zijn de Bijkar, die de oorlogen der Goden zingen. De Dharhie, uit het landschap van Penjab; deze zijn gewoon de legers te ver-zellen, en de daden der gesneuvelden of helden te zingen, en de troepen door hun gezang aan te moedigen. De Dufzun, uit Penjab, die de Dhoerpud en Sehlah (lofzangen op bruilofts- en geboortefeesten) zingen. De Sezdehtalij zijn meest inboorlingen van Guzurat en Malva; de vrouwen zijn gemeenlijk jong en zeer schoon, dansen en zingen meesterlijk, de mannen zijn dichters en tevens muzijkanten, en vele andere meer. Maar zij, die Devedaschies genoemd worden, verschillen grootelijks van alle de hier opgenoemden. Er zijn tweederlei Devedaschies; die van den eersten rang zijn aan den dienst der twee voornaamste Godheden, Bieschn en Sieba, verbonden; Brahma, of de derde opperste God, hebbende noch tempel noch offerande, heeft gevolgelijk ook geen priester noch Devedaschie noodig. Zij wonen binnen den ringmuur der tempels van evengemelde Godheden, waar zij reeds van hare kindschheid af inkomen, en in de muzijk, den dans en het zingen worden onderwezen. Men leert haar ook het lezen en schrijven, als mede de Pourans;

al hetwelk aan vrouwen en dochters van partikuliere personen verboden is te weten; want eene eerlijke vrouw of meisje, leert noch lezen noch schrijven, en zoude zich schamen te bekennen, dat zij het geleerd had en verstond. Aan deze eerste klasse van Devedaschies, is het niet geoorloofd, buiten den omtrek des tempels te gaan, zonder de toestemming der Pourehiets of opperste priesters; doch wanneer het afbeeldsel der Godheid, die zij dienen, in ommegang door de straten wordt geleid, - alsdan moeten zij, als gezegd is, voor hetzelve heen dansen, en deszelfs lof en daden zingen. De Devedaschies der tweede klasse, zijn aan den dienst der mindere Goden, als Kallie, Kartiek, Lokhia, Sarasoutie, indro en andere, verknocht; zij wonen niet in den omtrek van derzelver tempels, maar hebben hare woningen in de stad of in het dorp, en bezitten eene volkomenë vrijheid, om te doen en te gaan waar zij willen, mits dat er dagelijks een zeker getal haren dienst in den tempel waarnemen, hetwelk bij beurten gaat. Bij eenige solemnele offeranden of processiën, zijn zij ook wel verpligt alle

te verschijnen, om die plegtigheid meerderen luister bij te zetten. Alhoewel zij nu eene volle vrijheid genieten, zullen zij zich echter nooit met lage of verachtelijke Casten, te weten, met de Parriahs, Europeanen of Mooren, gemeen maken, welke laatste, hoewel niet zoo zeer als de andere, echter mede onder de lage en onreine Casten worden geteld, en voor onrein gerekend. Dat die van de eerste klasse zich nog minder met de lage Casten zullen vermengen, is ligt naar te gaan; ook is er eene zeer zware straffe op gesteld. De Schaster zegt: dat, zoo wanneer iemand van de lage klasse der Soeder, met eene danseresse van den eersten rang vleeschelijke gemeenschap heeft gehad, men denzelven van de helft zijner mannelijkheid zal berooven, en hem, na de genezing, uit het land jagen; tegelijk met de Devedaschie, die zich aan hem heeft overgegeven, nadat men haar het hoofd met Ezelspis zal hebben kaal geschoren, de twee oorlellen afgesneden, en op den blooten rug openbaar, door eenen tschandal, of schoenmaker, met het gras biné zal hebben doen geeselen. Indien een Bramin zich met eene Devedaschie van de tweede klasse heeft vermengd, zal hij de Snaan, of zuivering door het bad, moeten verrigten, en eene boete betalen; doch zoo hij zich met eene danseresse uit de Nataks, Soutredharies, Kaan, enz. te buiten heeft gegaan, zal hij verpligt zijn, de Peraschebut, of groote reiniging (die met zware kosten en penitentie verzeld is) te doen, ter wederverkrijging zijner Caste, mits hij geen Pundiet, of Schriftgeleerde is; dit zijnde, zal men hem den BhogdhoekBhogdhoek. Een brandmerk met een ijzer, waarin de vrouwelijke schaamdeelen staan uitgesneden. op het voorhoofd branden, en uit de Provincie bannen. Dus luiden de oude wetten hieromtrent, welke, in de landen waar de Europeanen, of Mogols, geene volstrekte heerschappij voeren, nog naauwkeurig onderhouden en opgevolgd worden. De Danseressen zijn dan voornamelijk om den lof der Goden, derzelver overwinningen en daden te zingen; voorts is het haar pligt, tegenwoordig te zijn bij derzelver feesten, voor hen te dansen, het zij in de

tempels, of wanneer men dezelve in ommegang door de straten leidt; de Bonemales, of kransen van bloemen, met welke men hen versierd, te vlechten, en de Lantschamins, of bloemen-ruikers, van welke men zich bij de offeranden, en tot versiering der altaren bedient, te binden; den tempel en de cellen der priesters, in den binnenhof, te vegen, en al het andere werk, dat vrouwen past, te verrigten. Ook moeten zij de wol zuiveren, waarvan de Boschroes, of kleederen der Goden, geweven worden; de Tschornoen, of 't gewreven sandelhout, met Laal, (eene soort van rood en geel poeijer) waarmede het merk, of de Bokht, aan het voorhoofd der afgoden gemaakt wordt, gereed maken; de lampen, die voor het afbeeldsel der Godheid hangen, reinigen, dezelve met olie en pitten voorzien, en den droessem dezer olie bewaren; welke gebruikt wordt, om er de Homans, of vuur-offeranden, mede aan te steken. Zij die in de tempels van BieschnBieschn, of Vischnou, of de eigenschap van God, als onderhouder, gepersonifieerd. Blesch, in zijn zesde Ovoetar, of invleesching als Raam, om Rabon, koning van Lonkai, (Ceilon) te beoorlogen, werd in deze zijne onderneming gehelpen en bijgestaan, door een leger van groote Apen; welks aanvoerder en koning, Honnoumaan genaamd was. dienen, moeten

ook de Apen voeden, die ter nagedachtenis van Honnoumaan worden onderhouden. Tot deze en dergelijke bezigheden worden de Devedaschies gebruikt, terwijl zij tevens voor Concubinen der Braminen en andere hooge Casten dienen, om te beletten, dat deze zich met publieke ligtekooijen en gemeene Danseressen vermengen, en daardoor hunne Caste verliezen. Intusschen moet men hieruit niet afleiden, dat hunne religie of heilige boeken, de onkuischheid veroorloven, zelfs niet met vrouwspersonen van gelijke Caste. De Schaster zegt hiervan: dat de hoereerders door Jom RaadshDe Regter der dooden. zullen veroordeeld worden, om voor een zeker getal jaren op een bed van doornen te slapen, en een beeld van gloeijend koper of brandende zwavel te omhelzen. Hoe geleerder iemand

is, en hoe meer hij in de Veids is ervaren, en den naam van Pundiet, of Schriftgeleerden, ook Filosoof, draagt, of den roem van heiligheid heeft verkregen; hoe grooter de straffe en hare langdurigheid zijn. Dezulken voornamelijk, die geloften van kuischheid gedaan hebben, als daar zijn de Baanproesh, Dapaswie, Joguis, Saniassies, en andere boetedoeners, verliezen, door eene zoodanige misdaad, op eenmaal, al de verdiensten hunner goede daden en penitentien van verscheidene jaren; en het wordt aangemerkt, als of zij die nooit begonnen hadden. Om zich te zuiveren, moeten zij eene bedevaart naar Ramasour, Sorgonaath of andere heilige plaatsen doen, waar zij, na zich door eene moeijelijke reeks van ceremoniën gezuiverd te hebben, verpligt zijn, hunne geloften te hernieuwen, en een nog strenger leven dan te voren te leiden. Het zijn dus alleenlijk de ongehuwden, aan welke de omgang met ligte vrouwen van eene behoorlijke Caste is toegestaan; er is echter eene uitzondering ten voordeele der gehuwden; bij voorbeeld: indien iemands vrouw eene ongeneeslijke en walgelijke ziekte heeft, of van hare zinnen be-roofd is, of er anderzins voldoende redenen zijn, die hem beletten eenigen omgang met haar te hebben, staat het hem wettig vrij, zijne driften bij anderen te voldoen. De Devedaschies worden met toestemming van hare ouders, van kindschheid af, reeds tot dien staat opgebragt. Die van den eersten rang worden uit de voornaamste Casten der Boisé, die van den tweeden rang, uit den voornaamsten tak der Soeders, genomen. De Tantirbas, of Wevers, maken het zich tot eenen pligt, wanneer zij vijf dochters hebben, er eene aan den dienst des tempels te wijden. Een meisje, hetwelk eene Devedaschie wil worden, moet verscheidene vereischten hebben. Zij moet fraai zijn van gelaat, rad ter been, lenig van leden en welgemaakt. Zij moet geene gebreken des ligchaams of eenige walgelijke en ongeneeslijke ziekten hebben, noch door de kinderpokken zijn geteekend. Zij moet nog niet huwbaar zijn, noch aan iemand zijn verloosd, of door huwelijks beloften verbonden. Deze en meerdere vereischten zijn er noodig, bij de Devedaschies van den eersten, zoo wel als

van den tweeden rang; alhoewel men bij den laatsten er zoo geheel naauw niet op ziet. Wanneer nu ouders hun kind aan den dienst van den eenen of anderen tempel willen verbinden, laten zij dit den opperpriester weten, die als dan het meisje komt zien; zoo hij haar daartoe geschikt oordeelt, wordt de Logno potr (een geschrift, waarin de ouders van alle regt op hun kind afstand doen) opgemaakt, en door hen onderteekend. Het meisje wordt alsdan in triomf en staatsie naar den tempel geleid; tot welke plegtigheid men in den Pantsch jogam, of almanak, eenen gelukkigen dag kiest. De Devedaschies ontvangen haar uit de handen harer ouders, en nadat zij haar in den Tirtha, of vijver, hebben doen baden, haar met nieuw lijnwaad gekleed, en met de Gohona, of juweelen, den tempel toebehoorende, versierd hebben, brengt haar de opperpriester voor het beeld der Godheid, doet haar eene gelofte, van zich al haar leven aan derzelver dienst te zullen wijden, herhalen of nazeggen; waarna hij haar, tot bevestiging harer gelofte, eenen bloemekrans, dien het Afgods-beeld versierd, om den hals hangt, en haar van de melk, waarmede hetzelve is gewasschen, doet drinken; hierop neemt hij eenen priem, doorboort haar een oorlel, en hiermede is de ceremonie geëindigd, en het meisje voor altoos aan den dienst dezer Godheid verbonden. Van dat oogenblik wordt zij onderrigt in al hetgeen haar noodig is te weten; als lezen, schrijven, zingen, dansen, de muzijk, naar hunne wijze, de geschiedenis der Goden, en wel voornamelijk die der Godheid, in welker dienst zij is getreden. Zij leeren de Mongols en Khejoers, eene soort van Hijmns en lofzangen, zoo ook de Poerans en andere Poeties of boeken, uitgenomen de Schasters en Veids, die het haar niet geoorloofd is te lezen. Het is valsch, hetgeen Reizigers en onkundige Europeanen schrijven en zeggen, namelijk, dat zij verpligt zouden zijn, zich het eerst aan den opperpriester des Tempels over te geven; het tegendeel is waar, zij kunnen hare minnaars in of buiten den tempel kiezen, mits dezelve uit de hooge Casten, het zij die der Braminen, of Xetries, zijn; en zoo zij, zelfs haar gansche

leven in den maagdelijken staat wilden volharden, zoude het haar volkomen vrij staan. De Danseressen der mindere Godheden, worden, wel is waar, met dezelfde ceremoniën, als de eerste, tot den dienst des tempels ingelijfd, en ontvangen hetzelfde onderwijs; doch zij zijn minder verbonden, wonen niet in den tempel, maar in de stad of in het dorp; zij dansen niet alleenlijk in de tempels en bij de processiën, waarvoor zij zekere inkomsten van rijst en geld genieten; maar zij worden ook bij alle bijzondere plegtigheden gebruikt, als bruiloften, feesten, personen van distinctie in te halen, geschenken te brengen, enz. Zoodat ze veel meer voordeel, vergenoegen en vrijheid hebben, dan die der eerste klasse; dewijl zij, buiten hetgeen zij van den tempel en van hare minnaars krijgen, ook bij alle deze bovengenoemde gelegenheden, waarbij zij gebruikt worden, rijkelijk met geld, kleedjes, lijnwaad of juweelen, beloond worden. Hare minnaars (meestal uit kooplieden, Banians en anderen, bestaande) zijn ook vrijgeviger en rijker dan de Braminen; dus zij veel geld winnen;

sommigen hebben vaak voor 8 à 10,000 Ropijen aan goud en juweelen op het lijf. Van hetgeen zij op buitengewone plegtigheden, als bruiloften enz. verdienen, krijgen de speellieden of muzijkanten ook hun deel. Onder deze Danseressen vindt men, (zelfs niet onder de gemeenste en laagste van deze soort,) die onbeschaamdheid, die aanstootelijke en walgelijke manieren, houding, gebaren en woorden, niet, die men bij dergelijke vrouwlieden in Europa ontmoet. In het openbaar zijn zij zoo zedig, als de eerlijkste vrouw zijn kan; het is alleen onder víer oogen dat zij alles doen, om hare minnaars te behagen, door hun de teederste namen te geven, met de vriendelijkste onthaling en de uitgezochtste vleijerijen; ook is het zeer moeijelijk, zich uit hare strikken te ontwarren. Echter zoeken zij niet, gelijk die van Europa, hare minnaars te bestelen, te plukken of te ruïneren, om hen daarna, als zij niets meer van hun kunnen trekken, voor anderen te verlaten. Neen! zij vergenoegen zich met een matig salaris, en zijn, over het algemeen, zeer trouw: men heeft vele voorbeelden, dat Danseressen

zich met hare minnaars hebben doen verbranden. Zij bezitten verscheidene middelen om onvruchtbaar te blijven; men ziet haar zelden kinderen hebben; doch zoo dit gebeurt, worden dezelve (indien het een meisje is) tot de professie van de moeder opgebragt; doch een jongetje zijnde, tot die van muzijkant. De kleeding eener Devedaschie is zeer aanlokkelijk, en bijzonder wel geschikt om eene bevallige leest en gedaante, op het voordeeligste, te doen voorkomen. Hare gitzwarte haren, blinkende als een spiegel, van de welriekende oliën waarmede zij dezelve smerenHiertoe gebruiken zij veel de Pieschtok, een welriekende wortel. Dezelve wordr in kleine stukjes gesneden, in kokus-olie afgekookt; en met deze olie zalven de Danseressen zich niet alleen het haar des hoofds, maar ook andere deelen van haar ligchaam., hangen in eene lange en dikke vlecht, tot verre over de middel; eene zwarte zijden kwast, in goud gezet, is aan het uiterste einde dezer vlecht bevestigd; langs welke nog bovendien, kleine,

ronde, gouden plaatjes, op eene gelijke tusschenwijdte, zijn ingevlochten. Boven op het achterhoofd, blinkt de Tschormka, eene ronde gouden schijf, van de grootte als de palm eener hand. Op den schedel is het haar aan beide zijden gelijk verdeeld, en van de kruin des hoofds loopen, langs de beide slapen, achter de ooren om, eenige fijne gouden kettingtjes, welkers einden in de groote vlecht zijn ingebragt. De randen, zoo wel als de lellen harer ooren, zijn doorboord; in dezelve hebben zij, naar mate van haar vermogen, juweelen of gouden ringetjes, en andere versiersels. In den neus dragen zij mede eenen gouden ringDit versiersel schijnt den Europeanen, die nieuwelings in die landen komen, met den eersten opslag zeer vreemd en mishagelijk; doch wanneer men er eenigzins aan gewoon is, bevindt men, dat het bij hare kleeding volstrekt noodzakelijk is, en veel uitwerking doet., ter dikte eener breinaald, en twee a drie duim in diameter; eene parel, of ook wel een edel gesteente, is gemeenlijk in dezen ring gezet.  Zij bedienen zich ook van blanketsel, doch in plaats van rood en wit, is het hare geel. Zij gebruiken hiertoe de Kurkuma, waarmede zij haar aangezigt en de naakte plaatsen van haar ligchaam, als de armen en den hals, besmeren. Het is eene bijzondere soort van Kurkuma, die in de Samscritische taal Gondha horiedra genoemd wordt; dezelve is van eene fraaije goudgele verw, en geeft eenen zeer aangenamen en liefelijken reuk van zich. Dit blanketsel misstaat haar gansch niet; somtijds gebeurt het wel, dat zij zich roode wangen maken, als zij zeer blank van vel zijn, en om een rood blanketsel te krijgen, kost het haar geen meerdere moeite, dan dat ze een weinig ongebluschte kalk onder de, met water gewrevene, Kurkuma mengen, waardoor dezelve van geel, terstond eene hooge bloedroode kleur aanneemt. Aan haar voorhoofd hebben zij een klein gouden plaatje, ter grootte van eenen stuiver, met eene klevende gom bevestigd, Ticas genaamd. De randen van hare oogleden, zijn zwart geverwd, met Tschokko tschaâi, eene soort van compositie, hoofdzakelijk uit Antimonium bestaande, hetwelk

eene groote levendigheid aan de oogen geeft, en dezelve veel grooter doet schijnen, dan zij wezenlijk zijn. Om haren hals hangen verscheidene Chikols of gouden kettingen. Haar borstrok, of Rawké, dien zij op het bloote lijf dragen, en wiens mouwen een duim of zes boven den elleboog komen, is even lang genoeg, om er haren boezem in te besluiten. Deze borstrok is van voren niet geregen, maar de twee onderste tippen worden alleenlijk onder de borsten te zamen geknoopt, zoodat dezelve, zonder gedrukt te worden, er gemakkelijk in besloten of opgehouden zijn. Zij gelooven, dat groote oogen, en ronde, harde en kleine borsten, de voornaamste schoonheden van eene vrouw uitmaken; en om die reden dragen zij eene buitengemeene zorg, om er de hardheid en rondheid van te bewaren, zoo lang het mogelijk is. Hierin verschillen zij grootelijks van vele onzer Europesche schoonen, die haar best doen, om deze sieraden der natuur, met keurslijven, corsetten, en hoe die dingen heeten mogen, te vernielen. Het is waar, men heeft deze harnassen sedert eenigen tijd afgelegd, en

zij zijn meestal niet meer in gebruik; doch dit is eerder toe te schrijven aan de mode, dan aan eene overtuiging van het nadeel, dat ze aan het ligchaam doen; er zijn dus gegronde redenen, om te gelooven, dat, daar men zoo vele oude, kwade, nadeelige en belagchelijke gewoonten en gebruiken, die men afgeschaft had, gretig weder heeft aangenomen, de keurslijven, hoepelrokken, culs de Paris, enz. ook welhaast wederom te voorschijn zullen komen; en om dit te verhaasten, behoeven een paar zottinnen van rang, die mode maar weder in te voeren; of de een of andere geleerde, die eenige reputatie heeft, of dezelve, door iets te schrijven (al is het nog zoo hersenloos) zoekt te verkrijgen, de nuttigheid der keurslijven aan te toonen; (want wat laat zich niet al aantoonen?) er is alle waarschijnlijkheid, dat men hem eerder zal gelooven, dan al hetgeen zoo vele verstandige lieden, tegen het dragen van deze harnassen, hebben geschreven. Doch, om weder tot de Devedaschies te keeren. Men heeft onder haar vele, die van de natuur met eenen schoonen boezem begaafd zijn, en om de uitzetting en invalling

van denzelven, zoo lang mogelijk, te beletten, iedere borst in eenen vorm sluiten; die met bandjes aan elkanderen vereenigd, achter op den rug tegen het lijf worden vastgebonden; en daar deze vormen buitengemeen dun, doorzigtig en veerkrachtig zijn, en met de kleur der huid van haar, die ze dragen, volmaakt overeenkomen; is het moeijelijk, dit bekleedsel van het ligchaam te onderscheiden. In één woord; zij besteden veel zorg en vlijt, om hare borsten, zoo lang zij kunnen, de jeugdige schoonheid te doen behouden, en laten niet toe, dat men dezelve ruwelijk behandelt of aantast. Van het kuiltje der maag af, tot even boven den navel, zijn zij naakt. Zij dragen lange broeken, van eene gestreepte zijden stoffe, die haar digt om de beenen sluiten, en tot aan de enkels komen. Haar kleedje, dat gemeenlijk negen ellen lang, en een en eene halve, of twee ellen breed is, winden zij verscheidene malen om het onderlijf, van voren met eene menigte vouwen, en van achteren strak en effen; zoodat de vorm der heupen en billen duidelijk te kennen is. Dit kleedje, dat haar in plaats van rok dient, is gemeenlijk van fijn wit katoen, muselin, ook somtijds van zijde of taf, naar mate het vermogen der persone die het draagt. Uit vreeze dat het in het dansen mogt los raken, hebben zij om de middel, even onder den rand van het kleedje, eenen band van geslagen zilver, omtrent vier vingeren breed, wiens beide einden, met eene veer, in eene ronde plaat sluiten. Behalve dit kleedje hebben zij nog eenen sluijer, van fijn en doorschijnend lijnwaad, die haar den boezem losjes bedekt, en van eenen der schouderen, in eene sierlijke bogt, langs den rug nedervalt. Om hare armen en beenen, zoowel als aan de teenen en vingeren, dragen zij eene menigte gouden en zilveren ringen. De toppen harer nagels verwen zij rood, met het sap eener plant, Mindie, ook Lakscha, genaamd; en in haar aangezigt hebben zij, in plaats van moesjes, hier en daar een blaauw vlakje. Het zijn de vrouwen der Korwas, die haar dezelve (in het aangezigt niet alleen, maar ook allerlei figuren van bloemen, vogels en dergelijken, op hare armen en andere deelen van het ligchaam,

uitgenomen de borsten,) met spelden of naalden, in de huid prikken; waarover zij dan eene zeker fijn gemalene houtskool, of wel buskruid wrijven. Zij zijn groote liefhebsters van bloemen, en als zij dansen zijn zij altoos met kransen van dezelve omhangen. Men ziet haar bijna nooit zonder ruikers in hare handen, ook houden zij veel van welriekende oliën, en voornamelijk van Otta (Rozeolie). Eene jonge en schoone Danseresse, in haren vollen opschik, met hare ongedwongen, en losse houding, en haren fieren tred - is inderdaad een betooverend en verleidend schepsel. Haar eenvoudig hoofdsiersel, de matige ontblooting van eenen schoonen boezem, van eenen ronden arm, het digt aansluitend kleedje, met kunstige netheid en plooijen, om de hooge en welgevormde heupen, gewonden, de sierlijke bogten van den sluijer - in één woord, de gansche kleeding dezer meisjes, is volmaakt berekend, om hare natuurlijke bevalligheden te verheffen, en luister bij te zetten, en verspreidt eene zekere bevalligheid over hare persoon en gebaren; elke beweging harer leden vertoont zich op

het aanvalligst - en hare gansche gestalte is voor het oog op de bekoorlijkste, en tevens op de zedigste wijze zigtbaar. Daar de Braminen zoo bevreesd zijn, dat hunne tempels door Europeanen, of lage Casten ontheiligd en verontreinigd worden, zoude men kunnen vragen, waarom zij toelaten, dat vrouwlieden, uit de Casten der Beische en Soeder, en daarenboven van een ontuchtig leven - in het binnenste derzelve, ja elfs voor het afbeeldsel der Godheid mogen komen? Zij geven voor, dat men zich van deze Danseressen nimmer in ernstige godsdienstplegtigheden, als in de HomansVuur- offerande., JoogsDagelijksche offerande., de SraadhOfferande voor de overledenen., SandhiaOfferande en gebeden in dure tijden, een onvruchtbaar jaar, oorlog, enz. De beschrijving van deze en meerdere ceremoniën en plegtigheden, zal de Lezer in het vervolg van dit Werk vinden. en dergelijke, bedient; maar alleenlijk in den Naatkorm, de Nantaks, Jatras en andere,

welke ceremoniën of feestdagen zijn, geschikt en bestemd om zich te verblijden, en de Godheid te danken, te loven en te verheerlijken; hetgeen niet zonder gezang, muzijk en dans, zoude kunnen geschieden, en waartoe men verpligt is, lieden te gebruiken, die er hunne professie van maken. De Hindous, Malabaren en andere natien in Indië, zoowel als de Mooren of Mahomedanen, merken het dansen aan, als eene verachtelijke oefening, een eerlijk en deftig man, en fatzoenlijk meisje of vrouw onwaardig; en zij stellen het in gelijken graad met het goochelen en koorde dansen. Doch de Devedaschies onteert het dansen niet, dewijl het hare professie is, en zij zich hiertoe vrijwillig, ten dienste der Godheid, en tot vermaak van het publiek, gewijd hebben. Aan de Muzijkanten of Jontries, echter, die gemeenlijk tot de lage stammen der Soeders behooren, of zonen van Devedaschies zijn, is het niet geoorloofd in het binnenste des tempels te treden, maar zij moeten aan den tweeden in-


DEVEDASCHIE, of indiansche danseresse.
gang, onder het portaal, blijven staan, om op hunne blaas - instrumenten en cimbalen te spelen.  Doch alhoewel de Danseressen, wegens hare gelofte aan de Godheid, op zekere wijze, geheiligd zijn, en zij dus derzelver af beeldsel kunnen naderen; mogen zij dit echter nier doen, ten zij zij zich van te voren gebaad hebben, en voor het overige rein zijn; dat is te zeggen: Zij moeten dien dag geen ajuin, knoflook of laal saag, (eene zekere groente van eene bloedroode kleur) gegeten hebben; ook mogen zij niet voor de Godheid verschijnen, zonder betel in haren mond, of als zij ziekelijk zijn, eene wond of uitslag aan haar ligchaam, of hare maandelijksche reiniging hebben; of als zij verkouden of zwanger, of anderzins met een ongemak behebt zijn. Het is haar dan wel uitdrukkelijk, op zware straffe, verboden, in het binnenste des tempels te treden. Ook mogen zij niet met vuil gewaad verschijnen. Hare dansen zijn zoo verschillende als de onzen. Sommige derzelven bestaan in leni-ge en snelle bewegingen der leden, die echter geregeld en bevallig zijn; andere weder, in luchtige en kunstige sprongen en passen. Zij zijn uitmuntende pantomimes. Met eene verbazende naauwkeurigheid van houding en gebaren, kunnen zij, al zingende en dansende, eene liefdes - geschiedenis, of eenig ander onderwerp - zelfs een gevecht - vertoonen, en zij hebben de kunst, om de hartstogten uit te drukken, tot zulk een toppunt gebragt, dat onze danseressen en figuranten op het tooneel, met hunne koude, niets beteekenende gebaren, verdraaijingen van hun lichaam, en halsbrekende sprongen - maar zeer slecht bij eene Indiaansche danseresse figureren zouden. In eene groep staan de jonge Devedaschies tot den dans gereed, en het aangezigt met haren sluijer bedekt, bij elkander; nu begint de TourtéTourté, eene soort van Doedelzak, met twee pijpen; in de eene, (waarin men blaast,) zijn drie gaten, in de andere vier; dit Instrument geeft een geluid als een basson., met haren een-vormigen toon; dan verheft zich het melancholisch geluid van de NagassaremNagassaram is eene soort van Hobo, die zeer treurige en melancholische toonen van zich geeft.; haar volgt de CarnaCarna is eene Fluit, zonder eenige gaten., de klinkende TalanDe Talan zijn twee koperen platen, die men tegen elkanderen doet klinken., de MatalamDe Matalam, een langwerpig Trommeltje, dat dwars, voor het lijf hangt, en waarop men met de bloote handen slaat., de DoolDe Dool is een lange groote trommel, waarop aan beide zijden met stokjes wordt geslagen. en andere instrumenten; nooit beginnen zij met allen te gelijk, het eene volgt het andere; eindelijk treedt de ChelimbikarenDe Chelimbie, ook wel Tal genoemd, zijn twee ronde bekkentjes, wat kleiner dan de palm, eener hand; het eene van staal, en het andere, van koper. De Chelimbikaren, die er op slaat, is zoo veel als bij ons de balletmeester. Met zijne gebaren, met zijne stem, en met deze bekkens, geeft hij de maat, en regelt den dans en de passen der Danseressen.
Buiten deze muzijk-instrumenten, hebben zij, nog een groot getal andere, zoo snaar- als wind-instrumenten; als daar zijn de Viné, eene soort van Citer, met koperen snaren; de Ravanostrom, eene Viool, uitgevonden, zoo als zij zeggen, door Ravon, koning van Ceilon; de Junter, de Bhien, Kinner, Sirbhien, Ambirtié, Rebah, alle snaar-instrumenten van verschillende gedaanten; ook hebben zij de Sirmondel, met twee-en-twintig snaren, waarvan eenige van ijzer, andere van koperdraad, en eenige van darmen zijn. Behalve deze hebben zij nog eene menigte wind-instrumenten, Trompetten, Horens en Fluiten, en verscheidene Trommels en Cimbalen, die alle bij verschillende gelegenheden gebruikt worden. ach-ter de Devedaschies. Op eenmaal ontbloten zij hare aangezigten en laten den sluijer vallen. Nu treden zij voorwaarts, en vormen zich in reijen; met eene verwonderlijke behendigheid en kunst, zwieren zij door elkanderen, of dansen in groepen, of bij paren; hare oogen, hare armen en handen, tot zelfs de vingeren - alle hare leden, bewegen zich met verwonderlijke uitdrukking, bevalligheid en kunst; terwijl de Chelimbikaren, al spelende op zijne bekkentjes, en

haar digt op de hielen volgende, haar door zijne stem en gebaren aanmoedigt, en de Dayas, of oude Danseressen, op de maat in de handen klappen, en daar bij zingen. In besloten of bijzondere gezelschappen voornamelijk, stellen zij al hare kunst en vermogen ten toon. De liefelijke uitwaseming der reukwerken en bloemen; de verleiding der bekoorlijkheden, die zij voor de aanschouwers op eene kunstige wijze blootleggen, het gezang, de muzijk - alles vereenigt zich, om de hartstogten in beweging te brengen, en het hart met wellustige aandoeningen te vervullen. Intusschen toonen zij, in het openbaar, de grootste zedigheid en terughouding, en bootsen zoowel de maagdelijke schaamte na, dat men ze alle voor Vestalen zoude houden. De Devedaschies van den eersten en tweeden rang, worden met achting en onderscheiding behandeld en aangezien. Zij staan onder de bescherming van het publiek, en genieten vele voorregten. Zij worden met den tijtel van Begoumie (zoo veel als Mevrouw) vereerd. Men merkt ze aan,

als een onontbeerlijk sieraad in den godsdienst, zoowel als op bijzondere feesten en in gezelschappen. Bij eerbewijzing of inhaling van aanzienlijke vreemdelingen, maken zij de voornaamste staatsie uit; en wanneer aan groote personaadjen, en zelfs aan Vorsten, de NazaréNazaré, het geschenk bij de eerste audientie. Men nadert nooit eenen vorst of voornaam man, voor de eerste maal, met ledige handen. gebragt wordt; zijn zij het, die denzelven aanbieden. De eerste Danseres uit eenen troep van acht of tien, draagt eene zilveren plaat of platten schotel vol betelbladen; rondom den rand liggen Areeknoten, en in het midden des schotels, op de bladen, de Nazaré, die altoos oneven moet zijn, dat is te zeggen: van 11 ropijen, (minder niet) van 111, en van 1101. Nadat zij haar geschenk met de behoorlijke ceremoniën heeft overgegeven, keert zij weder (achteruit tredende) naar den troep terug, en het muzijk met den dans neemt terstond eenen aanvang. In het vertrouwen, dat ik de nieuwsgierigheid mijner Lezers, aangaande deze Danseressen, genoegzaam heb voldaan, zal ik van dit onderwerp afstappen, en het verhaal mijner reize vervolgen. Mijne bezigheden noodzaakten mij, zoo als ik reeds gezegd heb, om acht of tien weken te Mazulipatnam te blijven; ik verkoos derhalve eene bijzondere woning te huren. Het was mij buitendien onmogelijk, om het langer bij mijnen vriend barlou uit te houden, want behalve dat ik er zeer bekrompen gehuisvest was, wemelde zijn huis

nog daarenboven van allerlei rattenEr zijn drie soorten van ratten op de kust; de eerste is de gemeene huis- of waterrat; de tweede is de Monjoer, een weinig grooter dan eene muis, blaauwachtig van kleur, met eenen zeer spitsen bek, zij geeft zulk eene onaangename lucht van zich, dat men er hoofdpijn van zoude krijgen, wanneer men zich eenigen tijd met haar in een besloten vertrek bevond. Het is een sterke walgelijke muskusreuk, en tevens zoo doordringend - dat alle levensmiddelen, waarover het dier loopt, daarvan besmet worden, en oneetbaar zijn. Lijnwaad kan men niet, dan na herhaalde wasschingen, van dien stank zuiveren. De derde soort is de Peertschellie, eene rat, de grootte van een klein speenvarken hebbende, en makende ook bijna een dergelijk geluid. Zij onthouden zich onder den grond, waar zij zich diepe gangen graven, en aan de huizen veel schade doen. Geene kat durft de twee laatstgenoemde ratten aan; de eerste niet wegens den stank, de andere wegens hare grootte en sterkte.. Naauwelijks was het donker, of zij kwamen uit alle hoeken te voorschijn, - men wist zich voor haar niet te bergen; - zij liepen mij in den slaap over het lijf, en plaagden mij verschrikkelijk - zoodat ik moest verhuizen, hoe gaarne ik ook anders bij hem had willen blijven. Ik vond welhaast een bekwaam huisje,

bestaande uit drie vertrekken naast elkanderen. Het middelste, dat aan de oost- of zeezijde gansch open, en aan dien kant alleenlijk met een afdak, of luifel, op houten pilaren rustende, gedekt was, scheen mij zeer geschikt, om er (wanneer de heete landwind begon te heerschen) onder te kunnen wonen en slapen. Gaarne had ik, vóór dien gevreesden tijdDe grootste hitte duurt omtrent zes weken, maschen April en Mei., willen vertrekken, doch mijne bezigheden lieten het mij niet toe - ik moest blijven, en deze onaangename dagen, zoo goed ik konde, zien door te brengen. Wij waren op het punt, dat dit gevreesde saizoen eenen aanvang zoude nemen; iedereen wapent er zich in tijds tegen, met eenige weken van te voren eenen strengen levensregel te houden, en vooral zich te doen aderlaten. Men raadde mij het een en ander, als een volstrekt noodzakelijk voorbehoedmiddel aan; doch dewijl ik mij deze hitte zoo erg niet voorstelde, sloeg ik weinig acht op dien raad, of liever, ik had

niet veel zin in het vasten, en noch veel minder in het aftappen van bloed, daar ik nooit een vriend van ben geweest. In de warme landen voornamelijk, is het, naar mijn oordeel, zeer schadelijk. Doch ik ondervond welhaast, dat men mij de waarheid gezegd, en de zaak in het geringste niet had overdreven. Men veronderstelt de heetste streek des aardbodems onder de linie te zijn, en met reden. Ik had er bijna een jaar onder gewoond; ik was ze op zee niet alleen verscheidene malen gepasseerd, maar had zelfs eens langer dan twee weken met een schip onder dezelve, bij eene doodstilte gelegenOp zee, onder de linie, is de hitte, bij eene doodstilte, wel eens zoo sterk, dan op het land.. De zon steekt en brandt er hevig, en schiet er zijne verzengende stralen op het middaguur steil neder; doch wat is dit, bij de verstikkende hitte van Mazulipatnam! - Ik kan ze niet beter vergelijken, dan aan het gevoel in de nabijheid van eenen gloeijenden oven. In de eerste week is dezelve nog eenig-zins dragelijk, doch dan neemt zij van dag tot dag zoodanig toe, dat men op het laatst van angst en benaauwdheid niet weet, waar zich te keeren of te wenden. Het bloed schijnt, in de opgezwollene aderen, te koken; de adem wordt kort en zwaar; het aangezigt en de handen verschroeijen; de huid wordt droog als parkement; alle uitwaseming houdt op - wat men ook doet, - niets kan dezelve te voorschijn brengen. Men krijgt zware hoofdpijn, verzeld van eene raauwe keel, zoodat men naauwelijks kan slikken, en men wordt van eenen onleschbaren dorst gekweld. Vergeefs zoekt men allerlei middelen om zich te verkoelen; alle ligchamen, anderzins koud van aard, zijn nu warm, ja, zoo ze aan de opene lucht zijn blootgesteld, heet. Het beste middel nog, om eenige verligting te verkrijgen, is, tot aan den hals in eene tobbe met water, het grootste gedeelte van den dag, door te brengen. De dampkring, die in dat klimaat anderzins zoo rein en helder is, wordt nu betrokken, deinzig, en met eenen onzigtbaren nevel vervuld, die aan het gansche uitspansel eene krijtachtig blaauwe kleur geeft; de

zon verliest haren metaalglans, en staat als eene violet-kleure schijf aan den hemel. Eene algemeene dorheid verspreidt zich over het land. Vijvers en poelen droogen op en verdwijnen; planten en gewassen, al wat groen is, verzengt en verflenst; de bladeren der boomen rollen zich te zamen, en vallen, als sneeuwvlokken, op de aarde; de vogels verschuilen zich in het digtste der bosschen; de wilde dieren kruipen in hunne holen - alles vlugt en verbergt zich! - en eene diepe stilte heerscht overal, als in het midden des nachts. Het is hoogstgevaarlijk, om dezen tijd buitens huis te gaan, voornamelijk in het middaguur; de lucht is alsdan met een elektriek vuur bezwangerd; men ziet (zelfs laag bij den grond) sijne straaltjes, naauwelijks zigtbaar, heen en weder schieten, die, bijaldien men het ongeluk heeft ze met den adem in te halen, eenen oogenblikkelijken dood veroorzaken, zoodat elk, wiens bezigheden hem verpligten om buiten de deur te gaan, eenen dubbelen doek voor zijnen neus en mond moet binden. Vele menschen zijn jaarlijks het slagtoffer van deze

soort van SamielEen doodelijke wind, vol van dergelijke elektrieke vuurdeeltjes, in de zandwoestijnen van Arabië.. Aanmerkenswaardig is het, dat lieden, die denzelven hebben ingeademd, terstond bont en blaauw over het gansche ligchaam worden, en opzwellen, als of zij door het sterkste vergif waren omgekomen. Bij alle deze ongemakken en plagen, stormt het gemeenlijk den ganschen dag. Het drooge zand stuift, dat men uit zijne oogen niet kan zien; alles wordt er mede bedekt - overal dringt het door - zelfs tot in de digtstgeslotenste vertrekken. Somtijds, door snelle ruk- en wervelwinden opgenomen, en door de lucht in dikke wolken heen en weder gevoerd - veroorzaakt het eenen kortstondigen nacht - en doorgloeid, stort het weder naar beneden. Deze ondragelijke hitte wordt, als gezegd is, veroorzaakt, door den landwind, die in het midden van den droogen Mousson, over de moerassen en de groote zandige heide, die Mazulipatnam van de westzijde omringen, waaijende, den aangenomenen

gloed over het gansche landschap verspreidt. Hij begint gemeenlijk des morgens te tien, en duurt onafgebroken voort, tot vier uren in den achtermiddag, als wanneer de zeewind, die al dien tijd als eene wolkenbank aan den gezigteinder rust, doorbreekt, en met zijnen verfrisschenden adem de hijgende en afgematte schepselen weder verkwikt. Op eenmaal is het, als of er een drukkende last van de borst wordt afgewenteld; men ademt weder vrij, de zweetgaten openen zich, de brandende dorst houdt op; alles komt weder te voorschijn. - Menschen en dieren verheugen zich, en schijnen als nieuw herboren te zijn. Doch somtijds gebeurt het, dat de landwind, in zijnen tweestrijd met den zeewind, de bovenhand behoudt, en denzelven tot aan den gezigteinder weder terug jaagt. Na eenen gloeijenden dag, volgt dan een smoorheete nacht; van tijd tot tijd voelt men eenen verstikkenden dwalm, men wordt eene onbehagelijkheid, eene onaangename aandoening gewaar, die niet te beschrijven is. Angstig en benauwd wentelt men zich op de harde legerstede heen en weder, en zoekt door de rust eenige verkwikking,

voor het afgematte en uitgeputte ligchaam - doch te vergeefs! - de slaap wijkt verre van de pijnlijke en brandende oogleden; men ligt als in eene heete koorts, tienmaal staat men op, tienmaal legt men zich weder neder - en zoo schrikkelijk de dag is, zoo is de nacht, bij den landwind, nog verschrikkelijker; de lucht is alsdan zwaarder en broeijender, men ademt met meerder moeite - en de hitte is, zonder dat ik er de oorzaak van kan zeggen, wezenlijk sterker, en zoo zij dat ook niet ware, schijnt het, dat de duisternis haar ondragelijker maakt. Hierbij komen nog de moskito's, die men nu volstrekt niet van het lijf kan houden; zij steken eens zoo scherp dan anders, en zijn woedend naar bloed - Ja! alle venijnige insecten en wormen, zijn alsdan gevaarlijker, dan op andere tijden. Dit nu zijn de heete dagen te Mazulipatnam; zij zullen mij staag in het geheugen blijven; nooit sleet ik onaangenamer en verdrietiger tijd, dan gedurende deze zes weken; men is volstrekt onbekwaam om het minste te doen, men kan noch lezen, noch schrijven, noch denken. Mijne eigenzinnigheid, van mij niet te hebben willen doen

aderlaten, had mij bijna doodelijk geweest. Op zekeren morgen, toen de hitte allerhevigst was, beving mij op eenmaal zulk eene duizeling - dat ik oogenblikkelijk meende te sterven, en niet dan door geest van hartshoorn weder tot bedaren kwam. Mijne bezigheden riepen mij naar Madras, en van daar mogelijk verder om de Zuid; zoodra waren dus de heete dagen niet voorbij, of ik maakte mij tot mijn vertrek gereed. De Lezer zal zich herinneren, dat ik, Jaggernaikpoeram verlatende, kennis kreeg aan eenen scheeps kapitein, huau genaamd, in wiens gezelschap ik tot digt bij Corenga wandelde. Deze kwam mij te Mazulípatnam opzoeken, en klaagde mij zijnen nood. Zijn Patroon had een bankroet gemaakt, waardoor hij niet alleen zijn schip, maar ook alle zijne te goed hebbende gage had verloren. - In één woord, hij was dood arm, en verzocht mij, hem eenige dagen huisvesting te willen geven. Ik had medelijden met den ongelukkigen man, en nam hem bij mij. Toen hij hoorde, dat ik voornemens was naar Madras te vertrekken, besloot hij mij te voet derwaarts

te verzellen, mij alleen biddende, hem tot die plaats te willen onderhouden. Van daar zoude hem, dacht hij, geene gelegenheid ontbreken, om naar Ceilon over te steken, waar hij hoopte weder een schip te zullen krijgen, of anderzins in dienst te geraken. Hoewel ik niet liever dan alleen reize, stond ik hem echter zijn verzoek bereidwillig toe. Ik had genegenheid en vriendschap voor hem opgevat, en daar ik mij nu eenmaal zijnes had aangenomen, wilde ik hem in eene vreemde plaats, waar hij onbekend was, en geen middel van bestaan had, niet terug laten. Voor mijn vertrek, was ik ooggetuige van eene kluchtige en vreemde vertooning, waarmede een Portugeesch Zendeling gansch Mazulipatnam onthaalde. Hij was aldaar kortelings uit Goa gearriveerd, met het voornemen om er den Christelijken Godsdienst onder de Heidenen voort te planten, dat is te zeggen, ze te doopen, hen een kruisje om den hals te hangen, en het Ave Maria te leeren opzeggen. Daar hij de taal van het land zeer slecht

sprak, zag hij waarschijnlijk welhaast in, dat hij met zijne predikatiën niet veel opgang bij dit verstokte volk zoude maken; hij besloot derhalve, zich van een krachtdadiger middel te bedienen, hetwelk, zoo als hij meende, de Heidenen onweerstaanbaar tot hem zoude trekken; denkelijk had hij gezien, hoe hunne boetedoener, zich kastijden en smarten aandoen, nu wilde hij hun toonen, dat er ook onder de Christen Priesters zich zulke bevonden, die, met even zoo veel moed, hun vleesch konden tuchtigen, als hunne Tapaswies deden; dit was zeker zijn doel en voornemen, ten minste ik gis het. Hij bewoonde een klein huisje; hier ontkleedde hij zich verscheidene namiddagen achtereen, tot aan den gordel; plaatste zich voor een open venster, dat op de straat uitkwam, en begon zich met eene Discipline (kloostergeesel) te geeselen, dat hem het bloed bij den dikken vetten rug nederliep, terwijl hij in de andere hand een Crucifix hield, en gebeden prevelde. Men kan denken, welk een opzien zulk eene zeldzame vertooning maakte, in eene

plaats, waar men dergelijks niet gewoon was. Honderde menschen, bleven staan, om dit vreemd schouwspel aan te zien, en dit was juist wat onze monnik scheen te begeeren. Topazen, Parriahs en dergelijk gemeen volk, die Roomsch Catholijk waren, vielen voor den heiligen man neder, en baden om zijnen zegen, dien hij hun dan ook, vol deftigheid en geestelijken hoogmoed, met zijne naakte armen, uit het venster gaf. De Engelschen, dreven, als ligt is te denken,.onder elkanderen den spot met hem, en jouwden hem, met de schimpendste woorden, uit; doch hieraan scheen hij zich niet te storen. Wat de Indianen aangaat; deze wisten niet, wat zij van hem moesten maken; sommigen zagen hem voor eenen Europeaanschen Fakier of Tapaswie aan; eenigen meenden, dat hij zich tot boete van begane grove zonden dus kastijdde, terwijl andere weder geloofden, dat hij uitzinnig was, en hem beklaagden - doch de meeste gingen, hartelijk lagchende, of de schouders optrekkende, heen. Op dusdanige wijze wordt de Christelijke Godsdienst, in die landen, verachtelijk en bespottelijk gemaakt; eensdeels door de schandelijke levenswijze der Europeanen, en aan de andere zijde, door de aanstootelijke komediën, die eenige Roomsch Catholijke Priesters, tot groote ergernis van alle verstandige lieden, aldaar spelen; en het onwaardige gedrag van vele onzer Predikanten. Is dit dan de godsdienst der Christenen? Is dit de zuivere, heilige leere, die onze Zaligmaker predikte? Wordt dezelve niet door zulke verkeerde en blinde ijveraars en dweepers, tot een gelach en spot onder de Heidenen? Waarom zoude ik het verzwijgen? De Protestantsche Leeraars, in die landen, zijn, (eenige weinige uitgezonderd) dom, trots en waanwijs; levende in luiheid en weelde, en een asgod van hunne buiken makende. Wat het grootste gedeelte der Roomsch Catholijke priesters, monniken en Zendelingen, in de Spaansche en Portugesche Oost- en West- Indische Etablissementen aangaat - men moet hen gezien hebben, om er zich een denkbeeld van te kunnen maken. Hun

Godsdienst aldaar, is niet anders, dan een ergerlijk, afschuwelijk mengsel van het Christen- met het Heidendom; van bedrog en waarheid; van verspillende pracht en overdaad met nederigheid; van dweeperij met grove zinnelijkheid en zedelijke ongebondenheid; van hoererij met kuischheids-geloften; van rooverijen en aalmoezen; regerende zij over hunne Indiaansche Proselijten als tirannen, en zoekende alleenlijk de Heidenen, op hunne wijze, tot Christenen te maken, om zich zoo veel te gemakkelijker, met den arbeid en het zweet van deze ongelukkige menschen, te kunnen vetmesten. In het vervolg zal ik gelegenheid hebben, om over dit onderwerp breedvoeriger te spreken - voor ditmaal dus genoeg hiervan. Het is tijd om gereedheid tot mijne afreize te maken. Ik heb mijne Koelies tot Madras aangenomen, te weten, acht voor mijnen Palanquin, en vier voor mijne twee koffers, die behouden in de thonij van Bimilipatnam waren aangekomen. Bij deze twaalf diende ik er echter nog eenen te hebben, die onze provisie van Arak, Cegaren, Thee, Suiker en andere

kleine benoodigdheden, alsmede een pakje linnengoed, (de gansche rijkdom van kapitein huau) droeg. De reize tot Madras, zoude, zoo er zich geene tegenspoeden of verhinderingen onder weg opdeden, en dezelve vertraagden, ten minste veertien dagen duren, dus dat wij ons met het een en ander, dat in de dorpen, die wij moesten doortrekken, niet zoude te vinden zijn, behoorden te voorzien; te meer, daar wij op onzen weg geen Europeaansch Etablissement zouden aantreffen. De dag van ons vertrek was verschenen. Ik had de noodige provisie laten inkoopen; mijne koffers waren gepakt - alles was gereed, en mijne Koelies tegen den volgenden morgen, met het opgaan der zonne besteld; den ganschen voormiddag had ik in, de heete zon rondgeloopen, om mijne bezigheden af te doen, en om afscheid van mijne vrienden en bekenden te nemen. Ik had mij dus wat sterk vermoeid, en meer dan gewoonlijk gedronken. Toen ik des avonds t'huis kwam, voelde ik een weinig koorts, met hoofdpijn; rust hoopte ik, zoude mij wel weder herstellen, doch ik hoorde de vroege

kraaijen reeds door de lucht schreeuwen, toen ik nog geen oog had geloken, mijne hoofdpijn was vermeerderd - en ik begon ernstig te vreezen, dat ik ziek zoude worden. Kapitein huau raadde mij, onze afreize voor een paar dagen uit te stellen; mijn Dobasch, die weinig tijds daarna met mijne Koelies aankwam, was van hetzelfde gevoelen, zoodat ik mij liet overreden, te meer, daar ik mij nog het een en ander, dat ik den vorigen dag in de haast had vergeten af te doen, herinnerde; ik zond dus mijne Koelies weder heen, tot nader bevel. ‘Gij zult, Mijnheer!’ zeide mij mijn Dobasch kort daarna, ‘dus de executie nog kunnen zien; ik heb verstaan, dat men, tegen den middag, een paar arme Parriahs, die men van diefstal beschuldigt, zal ophangen.’ ‘Hoe!’ riep ik met verontwaardiging en drift uit, ‘en zegt gij mij dit niet eer der? Voort de Koelies na, en maak dat zij terstond terug komen - wij reizen oogenblikkelijk af!’ Het huisje, dat ik bewoonde, stond geen

twintig treden van de plaats, waar men gewoon was dergelijke slagtoffers af te maken. Ik was dus digt bij dit treurtooneel, en zoude hetzelve, zoo ik het had gewild, op mijn gemak hebben kunnen aanschouwen - doch de Hemel beware mij! - integendeel, ik dacht noch om koorts, noch om bezigheden, en was in het grootste ongeduld om te vertrekken, eer dit akelige schouwspel eenen aanvang zoude nemen. Ik ben geen vriend van executiën, hoe noodzakelijk zij ook mogen zijn; zoodat ik ze nooit ga zien, en. mij altoos van dezelve verwijdere. Aan de regtsplegingen voornamelijk, die de Europeanen ginds op de Inboorlingen uitoefenen, kan ik niet denken, zonder verontwaardiging en afgrijzen; het zijn voor het grootste gedeelte - ware moorden! God kome elk armen Indiaan te hulp, die ginds in de handen der Justitie vervalt! Men zoude het niet gelooven, hoe onverantwoordelijk slecht dezelve meest door gansch Indië wordt gehandhaafd en uitgeoefend,

en hoe onachtzaam en los men er met het leven der menschen speelt - wel te verstaan van de zwarte menschen, die geen geld of vermogen hebben, om zich van hunne wezenlijke, of aangetijgde en gewaande misdaden, bij den Fiskaal, enz. enz. vrij te koopen. Ach! hoe vele worden er niet on hals gebragt, wier onschuld naderhand ten klaarste blijkt, doordien men zich niet de moeite geeft, hunne zaak behoorlijk te bepleiten, en zorgvuldig en schroomvallig na te gaan, en te beoordeelen. Wie zoude ook voor eenen Zwarte zoo vele omstandigheid maken! Zijn vonnis wordt in der haast opgesteld, men condemneert hem - en zonder veel onderzoek wordt hij gehangen. De Engelschen hangen, en daarmede is het afgedaan; de misdadiger mag veel of weinig kwaad hebben bedreven, zij hebben geene andere doodstraf dan hangen - doch de Hollanders, waarde Lezer! de Hollanders in Oost-Indië! bij hen kunt gij alle de wreede strafoefeningen der vorige barbaarsche eeuwen nog bij elkanderen vinden. Bij hen kunt gij, bij voorbeeld, levendig zien

verbrandenHet meisje, dat ik levendig zag verbranden, was eene jonge slavin van een Kaapschen burger, crispijn genaamd; men beschuldigde haar, dat zij het huis van haren meester had willen in den brand steken. O! ik zal nooit het kermen van die ellendige vergeten, en hoe zij, toen de vlam haar in het aangezigt sloeg, den doek van haren hals afrukte, om hetzelve er mede te bedekken.. Deze afschuwelijke straffe, die bij geene beschaafde natie meer in gebruik is, wordt echter bij de Hollanders nog vaak aan de Zwarten uitgeoefend. Bij hen kunt gij somtijds tien of twaalf personen, (Zwarten wel te verstaan,) elk op een bijzonder rad, naast elkanderen, door drie beulen, tegelijk zien radbraken, en, zonder dat men hun den hart- of genadeslag geeft, in de brandende zon, en in de verschrikkelijkste pijnen, zich zien doodzwoegenDergelijke ijsselijke Executiën waren, toen ter tijd, in de Hollandsche Oost-Indische Etablissementen zeer geween.. Zoo zij willen doen onthoofden, hebben zij hiertoe geenen scherpregter noodig, die, met eenen enkelen slag, het hoofd van den

romp doet vliegen - Ach neen! men smijt den ongelukkigen Zwarte op den grond, voor het gebouw, dat zij stadhuis noemen, neder, daar legt men hem, zonder zelfs eens zijne oogen te verblinden, een blok onder den nek, en de beul komt met eene bijl - en slaat hem met vier of vijf slagen door den strot het hoofd afZoo onthoofde men de Zwarten te Nagapatnam.. Op Batavia, dat de hoofdplaats is, hebben zij ook eene kapitale en bijzondere straffe voor de Zwarten, die met het in de haken werpen, bij de Turken gebruikelijk, veel overeenkomst heeft; te weten - men spit er de menschen. Kunt gij u wel een denkbeeld van zulk spitten maken, lieve Lezer? Het gaat heel eenvoudig en gemakkelijk in zijn werk. Boven op de punt van eenen langen paal is eene spitse ijzeren pen, omtrent een duim dik, en drie à vier voet lang, bevestigd. Deze ijzeren pen nu, wordt den Delinquant van achteren, bij het fondament in, langs

den rug, tusschen vel en vleesch gestoken, dat ze boven bij den nek weder te voorschijn komt; nu plant men den paal, met den man daarop gepend zittende, overeind in den grond, en dit noemt men spitten. Men zoude kunnen vragen, hoe lang zulk een mensch in dien staat kan leven? Sommigen twee, ja wel drie dagen - blootgesteld aan de gloeijende zon, aan eenen onlijdelijken dorst. - O! het is ijsselijk, zulk eenen ongelukkigen om water te hooren kermen. Er is eene wacht bij, om te beletten, dat hem geene lafenis of vergift, door zijne familie of vrienden, kan toegereikt worden; ook zijn zijne armen op den rug gebonden. Een weldadige regen, die het koudvuur in zijnen rug brengt, kan het einde van zijn schrikkelijk lijden alleen verhaasten; anderzins sterft hij van honger en dorst, en in de ijsselijkste pijnen. Zoo straft men daar de slaven, die door eene aanhoudende kwade behandeling hunner wreede meesters, door onophoudelijke tergingen en beleedigingen, eindelijk ver-woed wordende, en niets dan wraak ademende, nadat zij eene groote kwantiteit opium hebben ingezwolgen, gansch verblind en verbijsterd van razernij, en zonder zelfs te weten wat zij op dat tijdstip doen, met loshangende haren, en den blooten krits of dolk in de hand, op de straat vliegen, en Amok! (sla dood!) roepende, elk ter neder stooten, die het ongeluk heeft, in hunnen weg of bereik te komen; zoodat somtijds vijf of zes onschuldige menschen er de slagtoffers van zijn. En wie is eigenlijk de grondoorzaak van deze schrikkelijke tooneelen? dit wordt niet onderzocht; men overweegt niet, dat een Maleijer geen Amok! zal roepen, ten zij hij er groote redenen toe heeft. Men luistert niet naar hem, wanneer hij over onophoudelijke en staag herhaalde kastijdingen, die hem van zijnen meester aangedaan worden, klaagt, of dat die geile wellusteling hem van zijne vrouw of meisje heeft beroofd, of dezelve heeft onteerd of geschonden. - Neen! de blanke meester komt altoos vrij, hij wordt nooit als de Causa moyens van een dergelijk ongeluk aangemerkt. Men was toen ter tijd - nu moge het anders zijn - daar niet gewoon, (ik spreke van de kust) de zwarte misdadigers ter dood te brengen, met alle de lugubre ceremoniën, die men hier in Europa bij executiën gebruikt, om dezelve minder aanstootelijk, en tevens solemneler te doen schijnen; o neen! de misdadiger werd, (ten minste in sommige Etablissementen) naar het plein, dat men geregtsplaats noemt, gesleept, en daar afgemaakt, als een hond, zonder dat er, somtijds, meer bij de Executiën tegenwoordig waren, dan de Fiskaal, een paar leden van de Justitie, met vijf of zes Europeanen, die er bij geval kwamen; gansch anders dan in Europa, waar dezelve vrij meerder aanschouwers hebben. Welk een toevloed van menschen! - met welk eene drift stroomt niet alles naar de geregtsplaats! men moet er over verbaasd staan! - Er worden zelfs eenige dagen van te voren vensters verhuurd, en plaatsen besproken, waar vrouwen en meisjes, (sommige in volle staatsie gekleed, als of zij naar een feest of bruiloft gingen,) verlangende en op elkander gedrongen, staan te

wachten, dat het treurspel zijnen aanvang neme. Hoe verschillen toch de denkbeelden der volkeren! Een meisje in Indië, zoude bezwaarlijk eenen man krijgen, indien het bekend ware, dat zij bij dergelijke strafoefeningen tegenwoordig was geweest, of dezelve (al ware het ook maar uit enkele nieuwsgierigheid,) was gaan zien; dewijl die blinde Heidenen, en zelfs ook de Mestiessen, Topassen en andere, gelooven en veronderstellen: dat menschlievendheid en teêrgevoeligheid de voornaamste sieraden en deugden der vrouwelijke sekse zijn, en dat een meisje 't welk koelbloedig haren evenmensch kan zien hangen, radbraken, geeselen, enz. een wreed en ongevoelig hart en karakter moet bezitten. - Welk een dwaas vooroordeel! Genoeg! - mijne Koelies wachten mij - de Palanquin staat voor de deur. - Vaarwel Mazulipatnam! - met de weinige vrienden, die ik er terug laat - gij voornamelijk brave barlou! - met uwê beminnelijke suzon! - Ik zie u waarschijnlijk nooit weder! Mijne dragers waren jong en sterk, zij vlogen met mij door de stad; kapitein huau was, met de Koelies, die de bagaadje droegen, en met mijnen bedienden francisco, vooruit - Wij hadden hen weldra ingehaald - en reisden nu in eenen troep bij elkanderen voort. Gelukkig dengenen die reizen kan! - Er is toch ter wereld niets vermakelijker dan het reizen; wel te verstaan in een zacht klimaat, en als ik het zeggen moge, in Oost-Indië, onder de vriendelijke en menschlievende Indianen, en in eenen Palanquin; want dat is, naar mijn gevoelen, zoo als ik in het begin reeds gezegd heb, de zekerste en de gemakkelijkste reis-machine, die er ooit is uitgedacht. Hoe er menschen zijn, die in Europa, en voornamelijk in het Noorden van Europa, voor vermaak kunnen reizen, - is mij volstrekt onbegrijpelijk. Ik ook, heb Holland, Duitschland, Frankrijk en andere landen doorreisd, en dat wel, zoo als men zegt, op mijn gemak, zonder mij te overhaasten, en met eene volle beurs; doch in plaats van vermaak en vergenoegen, dat toch evenwel het doel is, heb ik niets dan ergernis, verdriet, zware vermoeijenis, groote kosten - angst en gevaar ondervonden. Tegenspoeden en ongelukken, kunnen iemand overal treffen; doch van de onaangenaamheden, aan welke een reiziger in Europa is blootgesteld, weet men in Oost-Indië - ten minste langs de gansche kust, tot naar Bengalen, Hindostan, enz. - niets! Lompe en brutale postmeesters en postillons, slechte, of anderzins dure herbergen, in welke de reiziger, op eene schandelijke wijze, de beurs wordt geveegd. Barrieres, tolbedienden, kommiezen, gaauwdieven, roovers enz. zonder te spreken van de afschuwelijke wegen, het gevaar van om

te slaan, de vermoeijenis en de kneuzingen, door het horten en stooten, de koude, de ongemakken in het gure saizoen, de benaauwdheid in den met menschen en koffers volgestopten postwagen, wanneer men in denzelven reist; het slechte, onaangename en gevaarlijke gezelschap, dat men somtijds in denzelven aantreft - en wie kan ze alle opnoemen, deze verdrietelijkheden en bezwarenissen, die men in de meeste landen van Europa op reizen te wachten heeft; het zij dat men in eenen postwagen, of per extra post reist. Deze laatsten hebben het niet veel beter, dan alleenlijk, dat ze wat schielijker voortkomen; daarentegen loopen zij ook meerder gevaar van moordenaars en struikroovers; - en dan de herbergen! - O! de waarden loeren op die extraposten - als de wolf op het lam. Waarom? Die reizigers hebben haast en geld. Niets heeft mij meerder verdriet veroorzaakt, en mij het weinige vermaak, dat ik nog op deze reizen genoot, meer verbitterd - dan het medelijden verwekkend gezigt der ongelukkige postpaarden, die voor deze logge rijtuigen gespannen worden. Derzelver afzigtelijke magerheid, hunne met

bloedende striemen en wonden bedekte ligchamen, hunne door doodelijke vermoeidheid tegen elkanderen slaande zijden - hunne hijging en moeijelijke en snelle ademhaling door de wijdopgespalkte neusgaten, hierbij de vloeken en felle zweepslagen, der grove en onbarmhartige drijvers, op deze ellendige en uitgemergelde schepsels - vervulden mij met de onaangenaamste aandoeuing; ik zat gedurig op eene pijnbank. - De Lezer moge er om lagchen - doch elke slag, dien men deze afgematte en uitgeputte dieren gaf, meende ik zelf te gevoelen; en meer dan eens heb ik hevige woorden met de postillons gehad, over de wreede en onmenschelijke behandeling, die zij hunne paarden aandeden. Van de geraamten, die men, meestentijds, voor trekschuiten spant, wil ik niet eens spreken. O! de ondankbaarheid, die de menschen, in het algemeen, aan dit zoo nuttig en edel dier betoonen, is waarlijk schandelijk en onverantwoordelijk. - Doch waar voert mijn medelijden mij heen! Wij hadden Mazulipatnam nog in tijds verlaten, eer het doodvonnis aan de arme Parriahs was uitgevoerd. Ik was hartelijk

blijde, dat ik er geen ooggetuige van was geweest; hetgeen ik, wegens de nabijheid van mijne woning aan de geregtsplaats, niet wel had kunnen vermijden. De gedachten, dat ik mogelijk een paar onschuldige menschen had zien om hals brengen, zouden mij langen tijd vervolgd hebben. Was het de blijdschap, van eene stad te hebben verlaten, die noch schoon, noch vermakelijk was, en niets aantrekkelijks voor mij had; in welke ik zeer pijnlijke en onaangename dagen had gesleten, zonder van het verdriet te spreken, dat de geweldenarijen en de tirannische behandeling der Engelschen aan de ongelukkige Inwoners, mij veroorzaakte; of was het de frissche morgenlucht, die ik inademde? - althans, ik gevoelde mijzelven vrij beter, mijne hoofdpijn bedaarde merkelijk, en daar ik den ganschen nacht geen oog had toegedaan, viel ik in eenen zachten en gerusten slaap. Dezelve was echter van geenen langen duur; wij hadden nog geen uur onder weg geweest, of een toeval verpligtte ons in het eerste het beste dorp ftil te houden. Een der Koelies, die mijne koffers droegen, werd onpasselijk, en wel zoodanig, dat wij

hem terug moesten laten; ik was dus genoodzaakt eenen anderen in zijne plaats aan te nemen, dien ik dan ook eindelijk, na lang zoeken, vond. Het was reeds laat, de zon brandde sterk, wij zouden toch niet ver meer hebben kunnen gaan; ook wilde ik nog een weinig uitrusten. Wij besloten dus ons middagmaal in het dorp, Corgoepeent genaamd, te houden; waarna wij weder onzen weg vervorderden, tot omstreeks vijf uren, toen wij je Malal aankwamen. Dit dorp is klein, het heeft echter eenen fraaijen tempel en vijver, en vele Mangaen Kokostopen. Wij legerden ons onder eenen grooten tamarindeboom, omdat de chauderie ons niet beviel. Terwijl ons volk het avondmaal bereidde, overreedde ik mijnen reismakker huau, om met mij eene wandeling door het dorp te doen. Het was een verrukkelijk schoone avond; de zon ging juist onder, en zond zijne laatste gouden stralen tegen de toppen der zachtruischende palmen, en de spitse des tempels. De gevlerkte trawanten des hemels, kwamen van alle kanten in scharen aansnel-len, als of de trompet hen tot den aftogt blies; alles was in beweging en zocht eene schuilplaats voor den naderenden nacht. Ziet de sneeuwwitte Koukos! hoe zij zich uit de vijvers en poelen verheffen; en, op hunne verzilverde wieken drijvende, op de toppen der palmboomen, en tusschen de nederhangende, bandige bladeren der kokosboomen nederstrijken. Met hen verschijnen bataillons van Martinjos en Perrokieten, die door hun geschreeuw, zich van verre aankondigen, dan hier, dan daar rusten, tot dat zij eene bekwame slaapplaats hebben gevonden. Bij troepen komen de kraaijen, met verhaaste vlugt, in de hooge tamarindeen andere digtbebladerde boomen, hunne bekende en ongestoorde rustplaatsen opzoeken; de lucht is zwart van hunne menigte, en weergalmt van hun luidruchtig gekras, en het gonzen hunner vleugelen. Een onnoemelijk getal andere kleine vogeltjes, zitten reeds tusschen de digte takken, en tjilpen, verward door elkanderen, hun avondlied. Welhaast is de lucht gansch ontvolkt; men ziet niet dan de wilde ganzen en eenden, die in lange rijen achter elkanderen vliegen, en naar hunne bekende

moerassen, ijlen. De nacht breekt aan, de BaoersBaoer, eene soort van groote vledermuizen, rosachtig van hals en kop, en zwart van ligchaam. Zij vliegen zeer hoog en snel, hebben een verbazend scherp gezigt, en kunnen met hare tanden de hardste vrucht doorbijten. Hare vlerken zijn vellig en kaal, als die van de kleine vledermuizen, en aan derzelver pooten en staart gehecht, waardoor haar het gaan en staan belet wordt; doch dit gebrek is haar van de natuur vergoed, door twee haken, aan de vlerken geplaatst, waarmede zij zich aan de takken der boomen hangen, en zich dus al kruipende met bek en pooten voortzetren. Bij dag ziet men ze aan zekeren boom, Perumbé genaamd, ook wel aan den Tamarindeboom, wiens vrucht zij zeer beminnen, hangen; somtijds in zulk eene menigte, dat men van verre zoude gelooven, dat de boom met zwart laken was bekleed. Deze dieren azen des nachts op vruchten, ook berooven zij wel de nesten der duiven en andere vogels van derzelver eijeren en jongen. Zij zijn zeer wild van aard, en zullen, gevangen zijnde, zich zelven de vlerken en al wat zij bereiken kunnen, afbijten; ook zijn zij zeer heet naar bloed, en het is gevaarlijk in de opene lucht, op plaatsen waar zij zich veel ophouden, te slapen, dewijl zij den slapenden op eene ongevoelige wijze eene ader kunnen openlikken, en zich alsdan vol bloed zuigen, zonder dat men er wakker van wordt, doordien zij, (terwijl zij hiermede bezig zijn) met hare uitgespreide vlerken een aangenaam koel windje maken. De Parriahs en andere lage Casten, ook wel de gemeene Europeanen, eten deze vledermuizen. Men spouwt den romp van elkanderen als een visch, wrijst er veel zout in, en laat hem dus eenen nacht tusschen twee zware steenen liggen, als wanneer men hem afwascht en bereidt; het is echter eeu taai en dradig vleesch, en heeft eenen zeer onaangenamen reuk. komen nu ten voorschijn, en

zweven met wijde kringen over de toppen der boomen; de Krekels beginnen hun eentoonig gezang, en het gekwak der Vorschen, klinkt aan alle kanten uit de poelen en vijvers. Een onophoudelijk geraas! - dat bij tusschenpoozen door eene schielijke stilte wordt afgebroken, tot dat er een onder de menigte, eensklaps den toon weder gevende - duizende hem met een vernieuwd en verdoovend geschreeuw beantwoorden. Wij bragten hier eenen aangenamen en verkwikkelijken nacht door, en met het aanbreken des dags, bevonden wij ons reeds weder op weg; de slaap had mij gansch verkwikt, mijne koorts en hoofdpijn waren verdwenen - en ik bevond mij weder als te voren, vrolijk en gezond. Te zeven uren passeerden wij het gehucht Malleisjetoer, en kwamen daarna te

Okalgatta, een fraai en groot dorp, vol van Manga- en Palmeer-topen, en versierd met eenen uitmuntenden grooten en schoonen vijver, wiens hooge boorden als wallen, met eene dubbele rij van zware en lommerrijke boomen omringd waren, onder welke zich een nog jonge wortelboom bevond, in wiens schaduwe wij ons legerden, alhoewel er twee chauderies in het dorp waren. Hier wilden wij ons middagmaal nemen, en tevens mijnen bedienden francisco afwachten, die achter uit was gebleven. Het woei sterk, doch anderzins was het mooi en droog weder. Na het ontbijt, ging ik alleen wat rondwandelen; mijn reismakker huau, door het sterke en ongewone gaan vermoeid, had zich tot slapen begeven. De stand an dit dorp, op eenen vruchtbaren, rijzenden grond, was zeer vermakelijk. Vele plantaadjen, van manga- en tamarinde boomen, omgaven het, ook was hier een groot getal van betel en moestuinen; het had, behalve de twee chauderiën, eenige goede waterputten en vijvers, ook drie tempels met piramidische poorten. Een ander klein tempeltje stond even

buiten het dorp, op eene eenzame plaats, en scheen nog uit de oude tijden te zijn; het was gesloten, en werd waarschijnlijk niet meer gebruikt, wegens deszelfs bouwvalligheid. Hier vond ik eenen Jogie, achter een kreupelbosch, in diepe overdenkingen zitten. Voorbedachtelijk maakte ik eenig geraas, met hoesten en luid tegen mijzelven te spreken, om te zien, of hij zich ook in zijne aandacht zoude laten storen; doch hij bleef onbewegelijk als een beeld, met neêrgeslagene oogen, en scheen in het geheel niet te bemerken, dat er iemand omtrent hem was. Toen ik eindelijk zag, dat alle mijne pogingen, om hem uit zijne droomerijen te doen ontwaken, vergeefs waren, en hij, wat ik ook deed, geen acht op mij sloeg, wilde ik mijne wandeling voortzetten; eer ik echter weg ging, duwde ik hem het volgende Samscritische vers uit den Dormm Schaster toe: Dat is: Door inwendige aanbidding of meditatie verkrijgt een Jogie gewis heiligheid. Doch elk goedhartig en deugdzaam man, het zij hij zich aan de bespiegeling of overdenking overgeeft, dan niet - mag met regt ook een Jogie genaamd worden. Deze woorden, die ik met eene luide stem uitsprak, hadden eene wonderlijke uitwerking. De man sloeg eensklaps zijne oogen op, en zag mij met de uiterste ontsteltenisse aan, en dit vers, in de heilige taal, uit den mond van eenen Europeaan niet verwachtende, meende hij waarschijnlijk dat ik een booze geest was, die de gedaante van eenen blanken had aangenomen, om hem in zijne meditatiën te storen. Schielijk vloog hij overeind, nam eene hand vol zand, wierp het over zijnen linker schouder - en verwijderde rich met snelle schreden, zonder om te zien. Men noemt deze soort van Jogies (om hen van anderen, die bedelmonniken zijn, te onderscheiden) Jopité JogieJopite beteekent peinzend, en Jogie een devoot, godvreezend man; het woord Joog heeft, in de Samscritische taal, nog eene menigte andere beteekenissen., betee-kenende in de Samscritische taal, een man, die zich geheellijk aan de overdenking van God en deszelfs eigenschappen heeft overgegeven, en daarin, met verzaking van alle geneugten des levens, volhardt. Het speet mij nu, dat ik den man ontrust had, en ik was er regt ergerlijk over op mijzelven; want wat regt had ik, en wat voordeel was het voor mij, om hem in zijne godsdienstoefening te hinderen, en te storen? Dacht hij niet in zijne eenzaamheid aan het Opperwezen? - om het even in welke gedaante, en onder welken naam hij zich hetzelve voorstelde, en wat denkbeelden hij er van had. Buitendien moet een verstandig reiziger, de godsdienst van het land, door hetwelk hij reist, zoowel als deszelfs gebruiken en gewoonten eerbiedigen. De pligten der Jogies zijn als volgt. Een waar Jogie, zegt de Schaster, moet ongevoelig zijn voor hitte en koude, voor smart en voor vermaak, voor eere en verachting; hij moet het goud en het slijk in

gelijke waarde houden; zoo hij op de duizend namen van God wil denkenDe Samscritische taal is zoo woordenrijk, dat men in dezelve duizend verschillende namen voor God heeft, die zijne deugden, vermogens en eigenschappen uitdrukken; hij wordt derhalve ook Dosschotamé, of de duizendnamige genoemd. Een Elephant heeft vier-en-twintig verschillende namen, eene vrouw dertig, een man vijf-en-veertig, enz., moet hij de eenzaamheid zoeken, en eene plaats uitkiezen, niet te hoog noch niet te laag; daar strooit hij het heilige gras, Koes genaamd, op den grond, en zet zich op hetzelve neder, in het behoorlijke postuur - het hoofd en het ligchaam onbewegelijk, en zijne oogen onveranderlijk op de punt van zijnen neus gevestigd houdende, zonder dezelve naar de eene of andere zijde te wenden. Hij moet op dien tijd biind en doof zijn, voor alles wat rondom hem is en geschiedt; en het gevecht van twee legers in zijne nabijheid, moet hem, in zijne overdenkingen, niet kunnen storen. Zoo men hem eten brengt, mag hij eten, doch alleen eenmaal des daags, en dan nog maar half zat; zoo men hem niets brengt, moet hij vasten, zoo

lang hij kan, en dan iets bedelen. Krijgt hij te veel, dan moet hij het overige weggeven. Niets moet hem kunnen ontroeren noch verblijden, of zijne driften kunnen gaande maken; zijne ziel moet zijn, als het licht eener lampe, in een digt besloten vertrek geplaatst, waar geen wind kan indringen. Hiertoe kan hij alleen geraken, door de kracht zijner gebeden, en met alle zijne vleeschelijke begeerlijkheden te dempen en te onderdrukken, waarin hij zoo lang moet volharden, tot dat hij dezelve volmaakt meester is. Dan, en niet eerder is het hem mogelijk, het onwaardeerbaar geluk te genieten, de Godheid zelve, midden in zijne bespiegelingen en overdenkingen, in de gedaante van een helder en schitterend licht, gewaar te worden, 't welk zijne ziel met eene onuitsprekelijke vreugde en hemelsche vergenoeging zal vervullen, en hem overtuigen, dat er oneindige vermaken zijn, welke die dezer wereld verre overtreffen. Dit is een opregte Jogie, dien het vergund is, den AtmaGod, ook albelevende Geest., met zijne vleesche-lijke oogen te zien, en met denzelven reeds in de wereld is ingelijfd; hij zal in dit leven reeds den voorsmaak van MoukthEeuwige ruste, ook gelukzaligheid door de vereeniging met God. genieten - en niet weder uit den hemel vallen, dat is te zeggen, niet weder herboren worden. Ik heb onder deze Jogies, eenige waarlijk godvreezende, deugdzame en verstandige mannen ontmoet; doch men heeft er ook vele huichelaars en bedriegers onder. Zoodra waren wij niet te Okalgatta aangekomen, of ik zond twee Koelies uit, om mijnen bedienden francisco op te zoeken. Zij kwamen na een paar uren weder terug, zonder denzelven gevonden, of iets van hem gehoord te hebben. Waarschijnlijk had hij eenen anderen weg ingeslagen; verdwalen konde hij niet, daarover was ik in het minst niet ongerust; ons algemeen rendez vous was te Kischtnapatnam, waar wij zouden wachten, indien er een van dezen troep afraakte. Wij bleven tot drie uren in den achter-middag na hem uitkijken, en verlieten toen het dorp. De weg was breed en fraai; vele reizigers verlevendigden denzelven. Groepen van wilde palm- en kokosboomen, eenzame hutten en gehuchten, verhieven zich als eilandjes, uit het midden der velden van Tiné (gierst) en andere granen, die zich aan beide zijden, zoo ver het oog konde bereiken, uitstrekten. In het dorp Serligatta, dat wij doortrokken, vonden wij nog alles in rep en roer - er was dien morgen brand geweest. Een Engelsch officier, die, zoo als ik naderhand vernam, even als wij, van Mazulipatnam naar Madras reisde, en een groot uur voor ons van eerstgemelde plaats was vertrokken, had in de chauderie van dit dorp halte gemaakt, om er zijn middagmaal te nemen; terwijl men bezig was, hetzelve gereed te maken, was hij met zijn jagtgeweer door het dorp gaan wandelen, en had zich vermaakt, met op de vogels, die hier en daar op de daken der hutten zaten, te schieten, hoe zeer ook de Inwoners, zoowel als zijne eigene Koelies, hem door bidden, en met hem het gevaar, dat er (voornamelijk met den harden wind, die er

toen woei) van te wachten ware, voor oogen te stellen, daarvan hadden zoeken af te houden. De prop van het geweer, op eene der stroo-daken van het huis zijnde blijven liggen, had hetzelve in brand gestoken, de sterke wind maakte het onmogelijk dien te blusschen - zoodat in een oogenblik, drie hutten in de assche gelegd werden. Gelukkig dat dezelve, wat afgezonderd van de overige, en onder den wind stonden - het geheele dorp zoude anderzins eene prooi der vlamme zijn geworden. In eene dezer hutten, lag eene vrouw in arbeid; zij werd wel gered, doch bestierf het kort daarna van den schrik. Wat den officier aangaat, zoodra hij zag, wat hij had uitgerigt, had hij zich onverschillig, als of er niets ware gebeurd, weder naar de chauderie begeven, en er, met de grootste gerustheid, zijn middagmaal genomen, waarna hij in den Palanquin steeg en afreisde - zonder zich in het minste om het brandende dorp te bekommeren, of eenige vergoeding aan de

ongelukkigen, (dien hij die ramp had veroorzaakt) te doen. Dit verhaalde mij de Cottwal, of Schout, van het dorp. ‘Gij kent, zonder twijfel, dezen officier,’ vervolgde hij, ‘dewijl gij beiden van Mazulipatnam komt - beweeg hem, bid ik u, Mijnheer! (zoo gij hem bij geval ontmoet) tot eene kleine gifte voor die arme menschen, opdat zij hunne hutten weder kunnen opbouwen.’ Hij zag mij zeker ook voor eenen Engelschman ann. Dit mishaagde mij. Ik zeide hem, dat ik geen van die Natie was, en God dankte, dat ik niet onder hen behoorde. ‘Naar mijn gevoelen,’ voer ik voort, ‘moest gij op het medelijden en de milddadigheid van dezen officier, niet den minsten staat maken; al ware ook het gansche dorp afgebrand. Kent gij de Engelschen nog niet beter? Waarom hebt gij hem dus ongehinderd laten vertrekken, zonder hem alvorens de schade, die hij heeft veroorzaakt, te doen vergoeden? Gij hebt uwen pligt niet naar behooren betracht, maar u als een lafhartige gedragen.’ Hij wilde zich verdedigen, doch ik werd zoo moeijelijk, dat ik hem niet wilde hooren. ‘Waarom zijt gij Cottwall?’ graauwde ik hem toe, ‘en waarom gebruikte gij geen geweld om het schieten op de daken te beletten? U zijn de inwoners van het dorp aanvertrouwd! Gij moet zorg dragen, dat hun geen nadeel of leed worde toegebragt. Zoo ik hier iets had te bevelen, zoude ik u noodzaken, de hutten voor uwe eigene rekening weder te laten opbouwen.’ Dit zeggende vertrok ik, latende den armen man gansch bedeesd en beschaamd staan. Ik kan onmogelijk iemand onregt zien lijden, of gewelddadigheden aan weerlooze en onschuldige menschen zien plegen, zonder er gevoelig over te zijn aangedaan. In vroegeren tijd, koos ik menigmaal openlijk de partij der onderdrukten; en zocht hen, uit al vermogen, door raad en daad, tegen hunne vijanden te beschermen, en te verdedigen. Door dit Don Quichottismus, of dwaze drift om ongelijken te willen herstellen, ja somtijds te wreken, heb ik mij meer dan eens in zeer onaangename gevallen en om-standigheden gewikkeld, en mijzelven vele moeijelijkheden - ja vaak haat en vervolging op den hals gehaald. Sedert ik tot rijper jaren ben gekomen, en door ondervinding en voorbeelden van anderen heb geleerd, hoe onvoorzigtig en gevaarlijk het somtijds is, zich tegen geweldenarij en onregtvaardigheid te verzetten, is deze drift merkelijk in mij verkoeld; ik ben wijzer of liever voorzigtiger, geworden, en stel mij niet meer voor anderen in de bres; men wordt gemeenlijk met ondank beloond - doch mijn afkeer voor dwingelandij en onderdrukking, blijf mij hierom echter bij - en zal mij nooit verlaten. Uit hetgeen ik hier van mijn karakter gezegd heb, kan de Lezer nu opmaken, waarom ik de onschuldige en goede Indianen, overal, als de zaak en de gelegenheid het vereischt (hoewel met regt en waarheid, en zonder partijdig te zijn) verdedige, en hunne tirannen, de Europeanen, voornamelijk de Engelschen, met schande zoek te overladen, wegens de wreedheden en geweldenarijen die zij op die ongelukkige volkeren uitoefenen. Om die reden haat ik ook alle degenen, die van hier naar gindsche

landen vertrekken, met het voornemen, om daar fortuin te maken; in den eigenlijken zin, te rooven en te stelen, waar en hoe zij kunnen. Ik merk hen niet anders aan, als zoo vele verhongerde wolven, die op eene kudde schapen worden losgelaten. Van degenen, die van daar, met schatten beladen, terug keeren, wil ik niet eens spreken; van de tien, zijn er gewis negen, die dezelve door de onregtvaardigste en schandelijkste middelen hebben verkregen - waar bloedgeld! De boosheid en de onbeschofte ongevoeligheid dezes Engelschen officiers, had mij ten hoogste in toorn tegen denzelven ontstoken. Ik zoude, zoo hij op dat oogenblik tegenwoordig geweest ware, mijn leven in de waagschaal hebben gesteld, om de ongelukkige vrouw, die, in het midden van den barensnood, er het hare had bij ingeschoten, te wreken - en nu mij dit onmogelijk was, moest ik mijnen moed aan den Cottwal koelen. Ik kende de magt en de pligten van eenen Cottwal, uit de oude Indiasche keuren en wetten; en naar dezelve wilde ik dien man oordeelen - zonder op dat oogen-blik te bedenken, welk een groot onderscheid er was, tusschen eenen Cottwal, ten tijde der Mogolsche keizers akbar, aureng saheb en anderen die deze keuren en wetten hadden ingesteld, en onder welker regering regt en geregtigheid werd gehandhaafd en uitgeoefend - en eenen Cottwal onder de tirannische en hatelijke heerschappij der Engelschen, die alle orde, alle noodige en nuttige instellingen, waardoor deze uitgestrekte gewesten, voormaals in vrede, rust en regtvaardigheid geregeerd werden, ganschelijk hebben omgekeerd of vernietigd, en zoodanige wetten in de plaats gesteld, - die noch de zekerheid van personen en eigendommen der Inboorlingen, noch derzelver geluk en welvaart ten doel hebben; maar alleenlijk strekken, om het ongelukkige gekwelde volk, onder een slaafsch bedwang te houden, hen door de ondragelijkste afpersingen en belastingen uit te zuigen, en schatten bijeen te schrapen, om met dezelve naar hun vaderland terug te keeren. Een Cottwal, onder eene Indiaansche of Mogolsche regering, is een man van aanzien en gewigt. De zekerheid en het wel-zijn der Inwoners van de stad, of van het dorp, over hetwelk hij is gesteld, zijn aan hem toevertrouwd. Zijn ambt heeft vele overeenkomst met dat van eenen Schout bij ons in Europa, met dit onderscheid, dat de bezigheden van den eerstgenoemden, menigvuldiger, zijne voordeelen geringer, en zijne verantwoordelijkheid grooter is. Mogelijk is de Lezer nieuwsgierig, om te weten, waarin de pligten van eenen zoodanigen Indiaanschen Schout bestaan. Ik zal er eenige weinige van aanhalen. Dit ambt, zegt hieromtrent het reglement, vereischt een werkzaam, ijverig en moedig man, van vele ondervinding en van een schrander oordeel. Hij moet zorg dragen, dat de nachtelijke patrouilles haren pligt doen, opdat alle pogingen der boozen en kwaadwilligen mogen worden vernietigd - en de Inwoners, op zijne vigilantie vertrouwende - zonder vreeze en gerust kunnen slapen. Hij zal een register van alle huizen en hutten in zijn gebied houden, en met de Inwoners in een verbond zoeken te treden, dat die hem, in geval van nood, helpen en bijstaan. Hij zal over hen waken, als

een vader over zijne kinderen, en in hunne onderlinge vreugd en droefheid deel nemen. Hij moet de stad in mehals of blokken verdeelen, en behoorlijke lieden aanstellen, om over dezelve het opzigt te hebben. Zij zullen hem dagelijks een geschreven berigt moeten geven, van alles, wat er in hun kwartier gebeurt, of eenige aanmerking verdient. Over deze opzigters zal hij andere, hun onbekende, personen, als spionnen, aanstellen, wier rapporten hij met die der anderen zal vergelijken, en zich daarnaar rigten. Hij moet opregt, eerlijk, onomkoopelijk, streng en menschlievend - en zijn gedrag en wandel onberispelijk zijn, - en hij moet zich weten bemind, geacht en gevreesd te maken. Het is hem wel ernstig verboden, geschenken aan te nemen, van welken aard die ook mogen zijn; of zich eenig het minste gedeelte der boeten, door de wet op elke misdaad gesteld en bepaald, toe te eigenen. Ook mag hij deze boeten niet willekeurig verhoogen, noch verminderen, noch iemand van dezelve kwijtschelden. Zoo er in de stad of in het dorp, dat aan zijn opzigt is toevertrouwd, een diefstal begaan wordt, zal hij (den dief of de dieven niet ontdekkende) het gestolene uit zijnen eigenen zak vergoeden. Indien een vreemdeling of reiziger genoegzame bewijzen kan bijbrengen, dat hem iets ontvreemd is, zal hij denzelven de waarde der gestolene goederen, terstond, en aan eenen Inwoner, drie maanden daarna, naar den inkoopprijs moeten voldoen. Hij zal letten, dat er geen valsch of vreemd geld, dat geenen koers heeft, in omloop kome. Ook zal hij zorg moeten dragen, dat de marktprijzen, door de kooplieden, niet, willekeurig verhoogd worden; noch toestaan, dat de rijken meerder levensmiddelen koopen, dan voor derzelver gebruik benoodigd is. Hij zal de maten en gewigten onderzoeken, en niet toelaten, dat men met vreemde meet en weegt. Indien iemand zonder erfgenamen na te laten, of behoorlijke orde op zijne zaken te hebben gesteld, in het geheim wegtrekt, dan wel, buitens lands zijnde, komt te sterven - zal hij, na eenen inventaris van

de nagelatene goederen gemaakt te hebben, dezelve zoolang onder zijne berusting houden, tot hij den naasten bloedverwant van zoodanigen persoon zal hebben uitgevonden. Hij moet toezien, dat de waterputten rein gehouden worden, en dat de straten en wegen, door geen puin of vuilnishoopen worden verstopt en belemmerd. Hij zal niet toestaan, dat vrouwen te paard rijden; ook zal geen os, koe, buffel, paard of kameel geslagt mogen worden. Wanneer eene vrouw zich met haren overledenen man wil doen verbranden, zal hij naauwkeurig moeten onderzoeken, of zij hiertoe niet is gedwongen of overreed; en hij zal zoodanige verbranding volstrekt niet toelaten, ten zij hij wel overtuigd is, dat zij met de volkomene toestemming en den vrijen wil der vrouwe geschiedt. Hij zal moeten toezien, dat degenen, die doode ligchamen wasschen, en andere onreine bezigheden doen, alsmede de slagters - hunne woonplaatsen buiten het dorp, of de stad hebben, en van de andere Inwoners, - die de samenleving en omgang van

deze hardvochtige, laagdenkende ellendelingen, behooren te vermijden - afgescheiden zijn. Degeen, die uit denzelfden pot met eenen beul drinkt, diens hand zal asgekapt worden - en die uit zijnen ketel eet, zal eenen vinger verliezen. Laat hem ook zorgen, dat het kerkhof en de tschodolet of de verbrandingsplaats buiten de stad of het dorp zij naar het westen, zoo mede zal de geregtsplaats ook buiten de stad zijn. Op den eersten dag van iedere maand, op religieuze feestdagen, en op den dag van eene zon- of maan-verduistering, zal geen dier geslagt mogen worden. Een Cottwal heeft nog vele andere pligten in acht te nemen, te veel om ze alle hier op te noemen. Ik oordeel dus genoeg van dezelve gezegd te hebben, om er den Lezer een denkbeeld van te geven. Een half uur van Sorligatta, kwamen wij op eeneu hoogen heuvel; hier ontdekte ik weder de zee in het verschiet, doch wij verloren haar welhaast, weder uit het gezigt. Onze weg ging eenen tijd lang over eene dorre zandige heide, op welke wij geene enkele hut, zelfs niet eenen

boom aantroffen; niets dan struiken en kort kreupelbosch, waarin zich eene menigte hazen en ook jakhalzen ophielden. Wij haastten ons, om eene eenzame chauderie, die aan den grooten weg stond, te bereiken, en waren niet weinig verblijd, onder het beschermende dak van dit rusthuis, eene schuilplaats, voor een vreesselijk onweêr te vinden - dat alle oogenblikken over ons dreigde uit te barsten. De hitte was dien ganschen dag bijna ondragelijk geweest, de lucht zwaar en drukkend - en de moskito's en vliegen, die ons op sommige plaatsen, uit hunne hinderlagen in heesters en kreupelbosch, bij gansche drommen aanvielen en vervolgden staken verschrikkelijk, en waren woedend naar bloed. Uit deze en andere voorteekens, voorspelden wij een onweêr; dat zich dan ook welhaast openbaarde. Eer wij het opmerkten, had zich eene lange rij zwarte bergachtige wolken, langs den westelijken horizont gelegerd. In het begin wilden wij naar Narrécoudré, het laatste dorp dat wij waren doorgetrokken, en nog in het gezigt hadden,

terug keeren - doch de hoop, dat het onweêr, voor onze aankomst aan de chauderie, niet zoude uitbarsten, of mogelijk in het geheel niet opkomen, dewijl hetzelve hier en daar, eenigzins weder achter den gezigteinder begon te zakken - deed ons besluiten van door te zetten. Wij waren nog maar een groot kwartier uurs van de chauderie verwijderd, en werden de toop, die haar omgaf, reeds van verre gewaar, toen de wolken zich eensklaps in beweging zetteden, en met eene verbazende snelheid naar boven stegen. In een oogenblik was het gansche uitspansel met dezelve bedekt - het werd op eenmaal zoo duister als in den nacht. Mijne Koelies liepen met mij, zoo hard zij maar konden - en het was nog juist intijds, dat wij het rusthuis bereikten. Naauwelijks hadden wij plaats in hetzelve genomen - of het onweêr brak los, met een ongeloofelijk geweld. De donder rolde en kraakte verschrikkelijk - slag op slag, zonder tusschenpoozen. Men dorst zijne oogen niet opslaan, wegens de bijtende flikkering der bliksemstralen; stroomen

vuurs stortten uit den hemel - verzeld van eenen allerhevigsten slagregen. Gelukkig had de chauderie, in welke wij ons bevonden, twee vertrekken, en een dubbel afdak. Het eene, dat dezelve van buiten omgaf, en het andere dat rondom de binneplaats liep; onder welk laatste wij nog plaats kregen, en ons legerden, zoo goed wij konden. Het getal der reizigers, die zich hier bijeen hadden verzameld, bedroeg, naar gissing, (vrouwen en kinderen mede gerekend) ruim zestig personen; zoodat wij een weinig gedrongen waren; echter heerschte onder alle deze verschillende Casten en Natien, de grootste vrede en eendragt; de een zocht den anderen zoo min mogelijk te hinderen, of lastig te zijn, de eene gebruikte inschikkelijkheid voor den anderen, elke familie, of elk bijzonder persoon kookte zijn potje rijst of avondmaal apart, of at zijne avellaNelij, of rijst in den bolster geroost., agappaEene soort van koeken van rijstmeel., of wat hij had, in stilte voor zich heen - zonder zich met de anderen te bemoeijen. Opmerkenswaardig was het, dat er zich niemand onder hen bevond, bij wien ik de geringste vrees voor het onweêr gewaar werd. Deze angst, deze benaauwdheid en schrik, die men voor hetzelve, bij de meeste menschen in Europa, zelfs bij lieden van verstand en moed, bespeurt, en die hunnen oorsprong uit de opvoeding, uit verkeerde begrippen en indrukselen in de jeugd, of uit een kwaad geweten, hebben, was hun volkomen vreemd en onbekend. De kinderen sliepen of speelden, de mannen zongen, lazen, of spraken met elkanderen, de vrouwen en meisjes kibbelden, en kookten het eten - met dezelfde gerustheid, met dezelfde vrolijkheid - als of het den schoonsten avond geweest ware. De sterke marsch had mijnen reismakker huau zeer vermoeid; hij was voort na het avondmaal gaan slapen. Ik wilde hem hierin navolgen - doch de felle donderslagen, het klateren van den regen, het geraas van zoo vele menschen bij elkanderen - maakten het mij onmogelijk. Ik ging weder overeind zitten, stak een cegaar aan; en onder den hoop iemand zoekende, met wien ik in gesprek konde treden, om

om den tijd door te brengen, werd ik, niet ver van mij af, eenen Moor of Mahomedaan gewaar - die gansch alleen zat, en zijnen betel kaauwde. Ik wenkte hem, en schonk hem een glas arakDe meeste Mahomedanen, zouden eerder den dood willen ondergaan, dan wijn te drinken; omdat Mahomed denzelven in den Koran striktelijk heeft verboden; doch daar hij in zijn verbod van geen arak of andere sterke dranken heeft gesproken, meenen zij, dat het hun vrijstaat, dezelven onbeschroomd, en naar welbehagen, te mogen gebruiken, zonder vrees van zich te bezondigen, of de wetten van den Profeet te overtreden. in; nadat ik hetzelve met den drank eerst had uitgespoeld. Hij nam het beleefdelijk, hoewel met de linkerhand, aan, verzoekende mij tevens, wegens deze onwellevendheidHet wordt bij de Indianen voor eene groote onwellevendheid aangemerkt, iets met de linkerhand te geven of te ontvangen. Zij zullen zelfs hunne eigene spijze met die hand niet aanraken, dewijl zij dezelve tot allerlei onreine bezigheden gebruiken., om verschooning, doordien hem zijne regter ontbrak - hij had dezelve als Cipaij, in den slag van Perambani, verloren. Ik was verheugd, iemand te ontmoeten, die denzelven persoonlijk had bijgewoond, en verzocht mijnen Moorschen vriend, zich bij mij op de mat neder te zetten, en mij met de bijzonderheden van deze, voor de Engelschen zoo noodlottige, bataille, bekend te maken, waartoe hij zich terstond bereidwillig toonde. Zijn verhaal van dezen slag, met hetgeen mij, uit andere geloofwaardige berigten, daarvan bewust was - volkomen overeenstemmende - durf ik het den Lezer, met eenige noodige ophelderingen en bijvoegingen, als echt, aanbieden. Het was in het eerste begin van den oorlog, tusschen de Engelschen, en den Nabab van Massour, hyder alichan bahader, in 1780; dat de Luitenant Kolonel baily, met 800 Europeanen infanterie, 10 bataillons Cipais, eenige artilleristen, en 15 stukken geschut, van de provincie Guntoer (die hij had wezen uitplunderen) terug keerde, om zich met de groo-te armée, onder den Majoor Generaal Sir hector munro, (die niet ver van Chengleput gecampeerd lag,) te vereenigen. De kwade Mousson had zich even ingezet; sommige rivieren, die hij had moeten overtrekken, waren reeds zeer gezwollen, hetwelk zijnen marsch eenigzins belemmerde en vertraagde, doch van den vijand werd hij niet ontrust, dan door eenige rondzwervende ruiterbenden, die nu en dan een bewijs maakten, van in zijne achterhoede te willen vallen. Doch, zoo als het naderhand bleek, alleenlijk bestemd waren, om hem gade te slaan, en van alle zijne bewegingen, aan tippoe sahebZoon van hyder alichan. In het vervolg van dit werk, zal ik van het leven, de daden en het noodlottig einde, van den ongelukkigen tippoe saheb breedvoerig spreken. kennis te geven; die zich met een sterk detachement uitgelezene troepen, tusschen hem en munro geplaatst had - en hem afwachtte. Zoodra baily hiervan de zekere tijding ontving, maakte hij halte, als zich te zwak oordeelende, om den vijand het hoofd te kunnen bieden. Hij zond terstond verscheidene HarkarrahsBode, ook Spion. aan den Generaal munro, denzelven van 's vijands voornemen, en van zijnen hagchelijken en gevaarlijken toestand kennis gevende, en hem verzoekende, met het groote leger eene beweging voorwaarts te maken, om daardoor zijne vereeniging met hetzelve te begunstigen - en den vijand terug te doen trekken. Doch munro bleef (om welke redenen is mij onbewust) stil in zijne legerplaats, zonder zich, zoo het scheen, in het minst om baily te bekommeren. Eerst drie dagen daarna, zond hij hem den Kolonel fletcher met eene compagnie Cadets, twee regimenten Bergschotten, en twintig compagniën grenadier Cipais, te hulp. Dit detachement kwam, na eenen grooten omweg genomen te hebben, gelukkig bij baily aan; die, geloovende nu sterk genoeg te zijn, om tippoe saheb, zoodra die hem mogt aantasten, het hoofd te kunnen bieden, zich wederom op weg begaf, zonder iets van den vijand, (uitge-nomen eenige, in de verte voltigerende, ligte troepen ruiters, die hem gestaag bijbleven) te bespeuren. Zelfs daar niet, waar hij dezelve en corps verwachtte, om hem den weg te betwisten. Den tweeden dag van hunnen marsch, kwamen de troepen, omstreeks twaalf uren in den middag, zeer vermoeid in eene groote toop, Perambani genaamd, die zij noodzakelijk moesten passeren, en in welke zij zich wat wilden uitrusten. - Hier had tippoe saheb eene hinderlaag gelegd - die naar zijnen wensch uitviel. Baily met zijn volk, hiervan geen het minste vermoeden hebbende, trokken onbezorgd in deze toop. Naauwelijks bevonden zij zich in het midden derzelve, of zij werden door drie gemaskerde batterijen, in front en flanken, begroet, die - woedend op hen begonnen te spelen. De Europeanen liepen snellijk op eene dezer batterijen storm, en maakten er zich meester van, doch het vuur der twee andere, was zoo hevig - dat zij zich genoodzaakt vonden, dezelve in haast weder te verlat en, en naar het grosvan hun volk terug te keeren.

Welhaast zagen zij zich aan alle kanten door den vijand omsingeld; niets bleef hun nu overig, dan manmoedig te strijden - en zich, ware het mogelijk, door het midden van denzelven eenen weg te banen. Het gelukte hun, niet zonder vele moeite en tegenstand, uit de toop te komen, waar zij, wegens de digte boomen, hunne troepen niet konden deploijeren; doch hier vonden zij het leger der Massourers, in slagorde geschaard, voor zich, en nieuwe batterijen, die op hen losdonderden. Baily hierdoor niet verschrikt, neemt oogenblikkelijk zijn besluit. Op zijn bevel roepen de roffelende trommels tot het bataillon quarré! de gelederen verdeelen zich, vloeijen in elkanderen, en ontwikkelen zich kunstmatig weder - en van de uitgestrekte rijen, vormt zich snellijk een dreigend vierkant, op de hoeken met zwaar geschut verdedigd, om, waar de vijand mogt aanvallen, denzelven te kunnen wederstaan, en met nadruk af te keeren. Nu stormen de Massoursche ruiters van alle kanten, op de beweegbare vesting, met wild geschreeuw elkanderen aanmoedigende - driemaal vallen zij aan - driemaal zijn

zij genoodzaakt, met groot verlies te wijken. Uit duizend vuurmonden, ratelt hen aanhoudend den dood te gemoet. Gelijk een snel afschietende stroom, door eene hooge en breede klip, die zich uit het midden zijner bedding verheft, in 't felste van zijnen loop gestuit - schuimend terug brult - zoo deinzen zij telkens woedend terugge. Intusschen donderde het geschut der Engelschen onophoudelijk op de Massoursche benden los, die hun hierin niets schuldig bleven, maar hun nog bovendien, ontallijke FougeitosDe Indianen bedienen zich in den oorlog, van eene soort van vuurpijlen, die men Fougeitos noemt. Het is eene ijzeren stang, van acht à tien voet lang, en omtrent drie duim dik; aan het eene einde derzelve, is een zware ijzeren koker met kruid gevuld, hetwelk, door een klein gat, dat zich van achteren in den koker bevindt, aangestoken zijnde, vliegt de slang, met eene verbazende snelheid, en gestadig in het rond draaijende, voort, en kan somtijds wel vijf of zes menschen dooden, of zwaar kwetsen. Het zijn bijzondere lieden die met deze vuurpijlen omgaan, en er behoort veel kracht en kunst toe, om dezelve wel te bestieren, en eene horizontale rigting te geven. toezenden.

Moorddadig suizen dezelve als bliksemschichten in hunne digte rijen, doch zij, niet achtende de vallenden, sluiten zich terstond weder; onbewegelijk staan zij, man aan man, als een ondoordringbare muur - een geducht bolwerk van dreigende vuurroeren, met opgestoken dolken. Zoo werd gevochten. Vrees en hoop, zweefden beurtelings, van het eene leger naar het andere - alle aanvallen der ruiters werden afgekeerd - alle pogingen van baily, om zich door den vijand heen te slaan, zijn te vergeefs - toen eensklaps een vuurpijl midden in het vierkant schietende, eenen kruidwagen verbrijzelt, en denzelven, met nog drie andere, in de lucht doet vliegen. Dit vreesselijk ongeval, brengt verwarring onder de troepen van baily; ontsteltenis en schrik bemagtigen zich de zielen zijner krijgers; de meeste, onkundig van de oorzaak dezer verschrikkelijke uitbarsting, gelooven, dat de vijand reeds in hun midden woedt; vele onder hen treden uit hunne standplaats, en zien angstig om naar de vlugt - en in de golvende gelederen vallen wijde openingen. Dit bemerkte de zoon van den Massour-schen Held; hoog op den rug van zijnen magtigen elefant gezeten, zag hij het beslissend oogenblik der overwinning - met donderende stem riep hij tot den algemeenen aanval. Zoo snel als de AvoutrouBerg-Arend. op zijne uitgespreide vleugelen de lucht doorklieft, storten zijne ruiters op nieuw van alle kanten voorwaarts, met gevelde speren en vreesselijk geschreeuw - de aarde beeft onder de hoeven hunner brieschende paarden. Even snel zoeken de aanvoerders der Britsche troepen, de gelederen weder te herstellen. Hunne haastige poging vermeerdert de verwarring; met luid geroep en angstig misbaar, rennen zij langs de verwilderde rijen hunner krijgers, hen aanmoedigende den naderenden vijand, met de opgestokene dolken hunner vuurroeren te ontvangen, en af te keeren. Gelijk een orkaan, die in zijne vernielende vaart, door een digt woud gestuit, met verdubbeld gehuil en woede zich eenen doortogt zoekt te banen, totdat hij op het

laatst doordringt, en over de omgestorte boomen in het weêrgalmende dal schiet - zoo vreesselijk zijn de herhaalde schokken der Massoursche ruiters, op het geduchte vierkant - wild juichende, breken zij eindelijk door; en scheuren het van alle zijden. Het voetvolk en de overige benden stroomden hen na met ijsselijk geschreeuw; terwijl de Engelschen, van alle kanten omsingeld en aangetast, door tegenstrijdige bevelen hunner hoofden heen en weer gedreven, en onzeker wien te gehoorzamen - wanhopig door elkanderen rennen. Hunne gelederen zijn welhaast in een gesmolten, alle orde en krijgstucht heeft een einde. Tien duizend klingen bliksemen nu te gelijk in de opgehevene vuisten der Massours. Speren zonder getal verheffen hunne fonkelende spitsen. Als golven der zee, met hunne schuimende ruggen - zoo rijzen en dalen de schemerende zwaarden op de hoofden der Britten. Het is geen geregeld gevecht van geschaarde rijen; het is eene scille slagting, een moordend gewoel. Het brieschen der paarden, het tumult en geschreeuw der strijdenden, het gekrijsch der woede, het kermen der gewonden - en het gehuil der

wilde vertwijfeling, weergalmt aan alle kanten. Stof en zand, vermengd met de stikkende uitwaseming van menschen en paarden, en de damp van het rookende bloed, stijgt omhoog en omgeeft de strijders met eene dikke wolk. Sommigen onder de Engelschen storten zich wanhopig in de uitgestrekte speren, andere zoeken angstig naar eenen uitweg, om het vervolgende zwaard te ontvlieden, en zich uit het schrikkelijk gedrang te redden; doch vele, en wel de Schotsche en Bengaalsche benden, vereenigen zich, en gebruiken hunne wapenen, om niet ongewroken te sterven. Baily is aan hunne spitse, hij spoort hen aan tot dapperheid - het gevaar vermeerdert zijnen moed. Gelijk een wilde Ever, in de duistere wouden van LonkaLonka, dit is de oude naam van het eiland Ceilon., door grimmige honden, en de scherpe pijlen der VadahsWilde boschbewoners van Ceilon., aangevallen, hen noch vreest, noch zoekt te ontwijken. Vonken ontsprin-gen zijne oogen, zijne borstels rijzen overeind langs zijnen krommen rug, hij scherpt de slagtanden aan den knoestigen stam eens booms, en, zich woedend onder zijne vervolgers werpende - alles wat hem voorkomt ter neder rijt, en hardnekkiglijk kampt - totdat hij, met wonden bedekt, nederstort, - zoo vocht en verdedigde zich baily met zijne Europeanen nog langen tijd, en doen menigen vijand in het stof bijten. Doch allengs krimpt hun hoopje te zamen; van alle kanten worden zij neergeveld, en welhaast hebben de Massourers geene vijanden meer te bestrijden; alles is vernield, alles is ómgebragt! het slagveld is met dooden en stervenden bedekt. Driedubbel liggen de lijken op elkanderen, de paarden struikelen over hen heen, diep trappen zij in het schuimende bloed - hunne buiken zijn geverwd met het spattende bloed der verslagenen. Baily met eenige weinigen, ontkwamen den doodHet was met vele moeite, dat de Fransche Artilleristen, die zich bij het detachement van tippoe bevonden, hem met eenige zijner officieren en soldaten redden., en werden krijgsgevangen. Wat munro aangaat, die zich omtrent zeven Engelsche mijlen van de plaats, waar deze slagting voorviel, bevond; zoodra had hij door eenige gevlugte Cipais, het lot van baily niet vernomen, of hij retireerde met de grootste haast naar Chenglepet, zes-en-twintig Engelsche mijlen van daar: latende zijne bagagie - zelfs zijn geschut in den loop; hetwelk alles in de magt des vijands viel. Men rekent het verlies der Engelschen, in dien slag, op omtrent 2100 Europeanen, en 8000 Cipais, die alle nedergesabeld werden. Dus eindigde deze gedenkwaardige bataille; de eerste, die er tusschen de twee oorlogende partijen werd geleverd. Het ware met de Engelschen op de kust gedaan geweest, indien hyder aly zich toen, met het gros zijner armée, naar Madras had begeven, terwijl tippoe intusschen, met eene versterking, de troepen van munro in Chinglepet zoude hebben ingesloten. Madras, in den staat waarin het toen was,

had gewis moeten vallen, eer dat het hulp van Bengalen had kunnen erlangen - en welke weldaad ware het niet voor het Indiaansche menschdom geweest! Welk een zegen, welk eene glorie voor den Nabab - de blanke tirannen van de kust te hebben verdreven, en een van hunne sterkste roofnesten te hebben vernield. Het was laat na Middernacht, eer het onweêr bedaarde en wegtrok. Ik lag mij toen neder, om wat te rusten; doch het gewoel en geraas der reizigers, die voor den dageraad de chauderie verlieten, en zich weder op weg begaven - wekten mij welhaast uit mijnen slaap; mijn volk was kort daarna ook gereed - en wij vervorderden op nieuw onze reis. Een liefelijke koele morgen verwelkomde ons. Het stof was van de boombladeren afgespoeld; de grond was hard, de lucht had hare veerkracht weder gekregen, de natuur scheen geheel vernieuwd - alles vertoonde een vrolijk aanschijn. Onze weg ging over een heuvelachtig landschap, hier en daar met luchtige opene boschjes van verschillende boomen beplant; uit sommigen van welke ons de liefelijke

en welriekende geur van de Caldera-bloem, en van andere heesters en plantgewassen, te gemoet kwam. De grond van zandig en droog, zoo als dezelve tot nog toe geweest was, veranderde langzamerhand in eene zwarte en vette aarde; een zeker bewijs dat wij ons niet meer verre van den KischtnaDeze rivier scheidt Golkonda van Carnatica. Zij neemt haren oorsprong uit het bekende gebergte Ballegaat; doorloopt de provincie van Decan en Visiapoer, tot dat zij langs de Koeloerse Diamantmijnen af komt zakken. Bij Anargoendoer verdeelt zij zich in drie takken; die, na eenige mijlen met elkanderen voortgeloopen hebbende, zich in tweeën vereenigen. De zuidelijkste van deze twee takken, die ook de grootste is, ontlast zich in de zee, bij het dorp Sieppeloer, en de andere bij Kallepillie. bevonden. Het Landschap nam hoe langer hoe meer eene aanlokkelijker gedaante aan; men zag bebouwde akkers, boomgaarden vol schoone vruchtboomen van allerlei aard, velden met Nelij, Tiné en andere granen; ook verspreide Dorpen en gehuchten. De Rivier, bij welke wij weldra aankwamen, was verre in hare bedding terug getreden, en door de hitte der zonne, en

de droogte zeer ingekrompen. Doch in den regen-mousson, als de bergstroomen, en de onophoudelijke toevoer van water, dat van alle kanten toeschiet, haar snellijk aanvullen en opkroppen - treedt zij op vele plaatsen uit hare palen, hare oevers verdwijnen - en men ziet niets, dan een uitgestrekt meer. Daar waar zij, wegens de hooge oevers, zich niet kan uitbreiden, schieten hare wa teren, in de te naauwe bedding gedrongen, met schrikbaar geweld en snelheid voort. Men kan somtijds aan deze rivieren verscheidene dagen liggen, (voornamelijk als het eenigen tijd achter een sterk heeft geregend) eer men dezelve kan overkomen. Doch deze bezwarenissen waren thans niet voorhanden, en wij kwamen welhaast, tegen over Kischtnapatnam, aan de plaats, waar wij moesten overvaren. Hiertoe bedient men zich (voor de passagiers) van groote, ronde, platboomde manden, rondom en van onderen gansch met leer overtrokken. Zij zijn gemeenlijk twaalf voet in den omtrek; sommigen echter zijn zoo groot, dat ze wel tien à twaalf personen kunnen houden, waarvan er altoos twee

de mand met pagaaijen moeten besturen en voortstuwen. Het is ligtelijk te begrijpen, dat men zich geene groote beweging in dezelve durft veroorloven, te meer, daar zij altijd in het ronde draait. Palanquins, Hakkeries, (eene soort van Indiaansche, Rijtuigen) en dergelijke, worden in dubbele SangariesSangarie. Een uitgeholde stam van eenen Kokosboom. Een dubbele Sangarie, zijn twee zulke stammen, met planken, die er over heen zijn gespijkerd, aan elkanderen bevestigd. overgevoerd. De rivier is bij Kischtnapatnam, zelfs in het drooge saizoen, meer dan vijftien voet diep. Wij moesten langer dan een half uur wachten, eer wij eene Sangarie voor den Palanquin, en een paar manden, om ons over te brengen, kregen - doch dit wachten verdroot mij niet - al had het ook nog eens zoo lang geduurd. Welk een Paradijs der natuur! welke liefelijke uitzigten, langs, deze heerlijke rivier! Stil vloeide, zij daarhenen, in schilderachtige bogten; en het einde van hare wijdloopige baan naderende, scheen zij met hare blaauwe armen nog voor het laatst de bosch-rijke eilandjes te omhelzen, die zich in harren weg bevonden. Hooge Palm- en Kokostopen, spiegelden zich regts en links, zoo ver men zien konde, dansende in haren effenen vloed; met liefelijke boschjes, op heuveltjes - die zich het oog als een schoon rustpunt aanboden. Het geroep en gezang der arbeiders over het water, de schelle stemmen van vrouwen, het blaffen der honden, het loeijen van het vee, dat in de topen verborgen, de schaduwe en koelte zocht, of zijnen dorst aan den oever leschte, - klonk in verwisselende en zacht melodijsche toonen tot ons over. Te Kischtnapatnam vond ik mijnen bediende francisco weder, die hier reeds op den middag was aangekomen. Het was vier uren, en de zon stond nog hoog; ik verkoos echter te blijven, en niet verder te gaan. Zoo een aangenaam liefelijk dorp als Kischtnapatnam - zoude ik wel zoo haast niet weder ontmoeten. Buitendien wilde ik mijnen reismakker huau sparen, die zeer vermoeid scheen te zijn. Digt aan den oever, waar wij aanlanden, bevond zich eene kleine chauderie, die ik tot ons nachtverblijf koos, ofschoon

zij wat bouwvallig was, en men mij zeide, dat er nog drie andere in het dorp waren, waaronder eene groote en fraaije, en nog van den ouden tijd. Doch het heerlijke gezigt over en langs de rivier, de frischheid van het water, het koele windje, dat ons, over hetzelve, te gemoet woei, bekoorden mij. Ook bevonden er zich weinig reizigers in, niet dan eenige Kaschie Kowries met hunne volle potten, die eene der zijden van deze chauderie in bezit hadden genomen; onder de anderen hadden wij ons gelegerd; de twee overigen waren, wegens de bouwvalligheid van dit rusthuis, onbruikbaar. Het blijkt uit de Indiaansche Geschiedenis, dat Kischtnapatnam weleer de hoofdstad van een magtig koning was. Sommigen willen dat zij door kischtna gebouwd, en hij er zelf eenigen tijd in zoude geregeerd hebben. Hoe het ook zij, van alle hare vorige pracht en heerlijkheid is niets overig, dan twee antieke tempels, en de gemelde chauderie. Het dorp schoon mij zeer volkrijk te zijn, en wij vonden er levensmiddelen in overvloed en alles voor eenen spotprijs. Naau-welijks hadden wij plaats in de chauderie genomen, of een paar visschers (waarvan er verscheidene, met hunne bootjes, hier en daar in de rivier lagen, om te visschen,) kwamen naar ons toe pagaaijen, en boden ons hunne vangst aan. Ik had eenige visschen gekocht, en aan francisco de noodige bevelen tot het avondmaal gegeven; nu wilde ik, volgens mijne gewoonte, het dorp wat rondwandelen, om er het merkwaardige, zoo van gebouwen, als anderzins, in oogenschijn te nemen; toen wij, aan de overzijde der rivier, eenen Palanquin den oever zagen naderen. Men zond van het dorp eene fangarie en twee manden om de reizigers af te halen, en welhaast zagen wij een jong Engelsch officier aan land treden, die door eenen mijner Koelies voor denzelven herkend werd, die een uur voor ons van Mazulipatnam was vertrokken, en die in het dorp Serligatta, oorzaak van het verbranden der hutten was geweest. Waar hij zich had opgehouden, konde ik niet begrijpen, hij had ons reeds ver vooruit moeten zijn. Ik ontroerde op zijne verschijning. Een geheime wensch, om met hem in eenen

woordenstrijd of twist te geraken, een inwendig verlangen, naar eene gelegenheid, om hem bittere waarheden te mogen zeggen, en hem, zijne laaghartige handelwijze en liefdeloosheid aan de arme dorpelingen van Serligatta te verwijten, kwam in mij op - wie had het kunnen denken! - mijn wensch werd maar al te zeer vervuld. De gansche zijde der chauderie, waar wij ons gelegerd hadden, was vrij; buiten ons bevonden er zich gene andere reizigers; er was dus ruimte in overvloed voor mijnen Palanquin, die ik derhalve onder het afdak had laten zetten. Dit deed ik altoos, als de plaats het toeliet, en ik niemand daardoor hinderde of belemmerde; anderzins liet ik denzelven voor de chauderie staan, hetzij het regende of droog weêr was. Zoodra was de Engelschman niet aan land gestapt, of hij kwam naar ons toe, en bleef voor de chauderie staan, zonder ons eens te groeten. Wij zagen elkanderen zonder spreken aan. ‘Welke Landslieden zijt gij?’ vroeg hij eindelijk, met eene grove stem. ‘Wij zijn Hollanders,’ antwoordde ik hem, onverschillig eenen anderen weg zien-de. ‘Dutchman! - damm the Dutch!’ hoorde ik hem duidelijk genoeg bij zich zelven zeggen. ‘Laat deze Palanquin wegnemen,’ hernam hij, op eenen trotschen en gebiedenden toon, ‘en maak plaats voor nij.’ Eene Indiaansche familie, ja een enkel reiziger zelfs, had mij dit moeten verzoeken, en ik had hiertoe terstond bereidwillig geweest - doch met dezen onbeschoften Engelschman - die ons met zoo veel trotschheid en minachting bejegende, en voor wien ik, buitendien, reeds eenen inwendigen haat en afkeer gevoelde - wilde ik niet onder een dak zijn. Ik had liever op den blooten grond, onder de boomen willen slapen, dan den nacht in zijne nabijheid, of in zijn gezelschap doorbrengen. ‘De Palanquin zal blijven waar hij is!’ antwoordde ik hem op eenen bitsen toon, en met verachting in mijn gelaat. ‘Gij kunt eene andere plaats zoeken; er zijn nog meer chauderies in het dorp.’ Men moest hem gezien hebben! hij beefde van boosheid. En de hand aan het gevest van zijnen degen slaande, en mij woe-dend aanziende, zonder een woord te spreken, stond hij, zoo als het scheen, op het punt om op mij aan te vallen. Doch of de fiere en onverschrokkene houding, die ik aannam, of het gezigt van mijnen hartsvanger, dan wel de vrees, dat hij het met ons beide te kwaad zoude hebben - hem tot andere gedachte bragt, is mij onbewust. - Hoe het ook zij - hij keerde zich eensklaps om, noemde mij een insolent fellowBrutale knaap. - en verliet ons al vloekende. Nu zag hij de Kaschie Kauries, die de andere zijde der chauderie bezet hadden. Met eene donderende stem, en door teekenen met zijne hand, (doordien hij de taal niet verstond) gebood hij hun, zich terstond weg te pakken. De arme menschen waren juist bezig, hun avondmaal te nemen. Zij wisten in het eerst, zoo het scheen, niet, wat hij van hen begeerde. Toen hij zag, dat zij geene beweging maakten van te vertrekken, trok hij van

leer - vloog als een razende op hen in en zonder te zien waar hij trof, in 't honderd onder hen los slaande. Een jammerlijk geschreeuw verhief zich onder deze weerlooze en verschrikte menschen, voornamelijk toen hij zijn best deed, om hunne potten in stukken te schoppen, of ze uit de chauderie naar beneden te stooten. Zij wierpen zich voor dezelve met een ijsselijk misbaar, en beschermde ze met hunne ligchamen, zonder op de slagen, die hij hun, met het platte en scherpe der kling, toebragt, te achten. Eenigen waren reeds gewond, en het bloed druppelde hen langs den rug en de armen - het getier en geweld waren verschrikkelijk. Het was mij onmogelijk, dit langer onverschillig aan te zien; ik was geen meester meer van mij zelven - al mijn geduld verliet mij! en zonder bijna te weten wat ik deed, ontblootte ik mijnen hartsvanger, en naar hem toeloopende - ‘Houd op!’ riep ik uit, ‘Ellendeling! houd op! wilt gij deze arme menschen ook vermoorden, zoo als gij...’ De lafhartige! hij had mij zien aankomen. Eer ik had uitgesproken, was hij mij op het lijf, en bragt mij

eenen verraderlijken steek toe, die mij, zonder twijfel, zoude hebben doorboord. Gelukkig verzette ik denzelven nog even in tijds met den linker arm, en gaf te gelijk met mijnen hartsvanger, zulk eenen zwaren slag op zijnen degen, dat dezelve hem uit de hand vloog. ‘Raapt op francisco! Kapitein huau!’ (die beiden tot mijne hulpe waren toegeschoten). ‘Raapt op!’ riep ik hun toe, ‘en laat mij maar begaan. Ik zal het met hem wel alleen klaren.’ De Engelschman intusschen, zonder naar zijnen degen om te zien, zonder zich er aan te storen, dat ik gewapend was, kwam met gesloten vuisten naar mij toe, waarschijnlijk om mij te boksen. Doch ik vreesde hem niet, nu wij zijnen degen in bezit hadden. Schielijk retireerde ik eenige treden achuit, wierp mijnen hartsvanger weg, schoot hem pijlsnel naar de beenen, en haalde hem dezelve met eenen ruk onder het lijf weg. Als een blok viel hij achter over; ik dacht dat hij zijn hoofd tegen eenen der pilaren van de chauderie zoude hebben verbrijzeld. Op deze wijze van vechten was hij zeker niet gevat geweest. In een oogenblik was ik op hem. Gansch buiten mij zelven, door drift en toorn, gaf ik hem verscheidene vuistslagen in het gezigt, te gelijker tijd mijnen vriend huau, in het Engelsch, toeroepende: ‘kom haastig met touwen hier, dat wij dien schurk binden; hij is een brandstichter en moordenaar! - wij moeten hem gevangen naar Madras brengen.’ De man scheen op deze woorden als van den donder getroffen. ‘Om Gods wil, mijn Heer!’ zeide hij verschrikt, en, zonder de minste moeite meer te doen, om zich van onder mij te bevrijden, ‘laat mij op! ik geef u mijn woord van eer, dat ik vrede houden, en de Zwarten vergoeding zal doen. Ik liet hem op. Wij alle omringden hem. ‘Mijn Heer!’ zeide hij gansch ontdaan tegen mij, ‘ik heb dit volk vergoeding beloofd, en ik zal mijn woord houden; doch is het fatsoenlijk en braaf, dat gij eenen Europeaan, eenen Engelschen officier, om eene partij

zwarte honden, dus aanvalt en onwaardig behandelt?’ ‘Wat praat gij van honden!’ riep ik driftig uit, ‘deze lieden, die gij zoo veracht, hebben gewis edeler en deugdzamer gevoelens dan gij, alhoewel zij zwart zijn. Wat hebben u deze arme menschen gedaan, dat gij, als een onzinnige, met den blooten degen onder hen inhouwt en hunne potten wilt verbrijzelen? - weet gij wel, dat zij het water, dat zich in dezelve bevindt, meer dan 500 mijlen ver hebben gehaald? Gij belooft hun vergoeding te doen, dit is niet meer dan billijk; doch zoo gij hen al voor den schrik, de smarten en de wonden, die gij hun hebt toegebragt, te vreden stelt, hoe zult gij den ongelukkigen man voldoen, wiens vrouw, in het midden van den barensnood, omkwam, toen gij, door uwe moedwillige baldadigheid, de hutten van gindsch dorp in brand staakt?’ Hij gaf mij hierop geen antwoord, dan door op eene onverschillige wijze zijne schouders op te trekken, en te zeggen: ‘I am

sorry for it, but I will pay for all, tell me but how much‘Het spijt mij, doch ik wil voor alles betalen; zeg mij maar hoeveel.’. Ik ergerde mij ten hoogste, over de ongevoeligheid van dezen verwaanden Engelschen gek, die (zoo als de meesten zijner Natie) vermeende, dat het hem vrijstond, naar welbehagen, zijnen moedwil aan anderen uit te oefenen, mits hij er maar voor getaalde. Om schielijk met hem gedaan te hebben, zeide ik, dat hij, naar mijn oordeel, met vijf-en-dertig pagoden konde volstaan; tien aan de Kaschie Kauries; tien aan den man wiens vrouw was omgekomen - en vijf voor iedere verbrande hut. Ik dacht, dat hij op het hooren noemen deer som een groot geschreeuw gemaakt, en mij, in plaats van geld, eenige vloeken naar het hoofd zoude hebben gezonden; doch tot mijne en Kapitein huau's grootste verwondering, ging hij, zonder een woord te spreken, naar zijnen Palanquin, opende een lessenaartje - en in plaats van vijf-en-der-tig, gaf hij mij vijf-en-veertig driebeeldige pagoder. Deze onverwachte milddadigheid trof mij, en zoude mij volkomen weder met hem hebben verzoend, indien ik het minste medelijden over den dood dezer ongelukkige vrouw, en wegens zijne haastigheid en kwade behandeling aan de Kaschie Kauries, in hem had bespeurd; doch nu had zijne gifte niet de geringste waardij in mijne oogen. Intusschen was ik hartelijk blijde, in staat te zijn, de arme Indianen hun verlies en smarten eenigzins te kunnen verzachten. Hij vroeg mij toen zijnen degen terug, dien Kapitein huau hem oogenblikkelijk weder toereikte; zeide ons hierop nog eens dat hij ‘sorry was, for what had happenedDat hem het gebeurde speet.,’ stapte in zijnen Palanquin, wenschte ons een Good by 'eVaartwel!,’ - en vertrok, als of er niets ware voorgevallen. - Wat wonderlijk volk vindt men toch onder de Engelschen! Het geschreeuw der Kaschie Kauries, en

ons gevecht - had bijna alle Inwoners van het dorp bijeen gebragt; die, in de grootste verbaasdheid en schrik, dit vreemd schouwspel van verre aanzagen. Naauwelijks was de officier vertrokken, of de gansche menigte kwam nader. De Kaschie Kauries maakten mij diepe Salams, en bedankten mij voor mijne bescherming. Ik deelde de tien pagoden aan degenen die geslagen en gewond waren, uit. De arme menschen! Zij weenden van blijdschap. Hij had vreesselijk onder hen ingehouwen; sommige hadden diepe bloedige striemen in den rug en schouders, en een van hen had zelts eenen steek in den arm. Nu vroeg ik naar den Cottwal, die onder den hoop aanschouwers stond - hij kwam - ik verhaalde hem het gebeurde te Serligatta, gaf hem vijftien pagoden voor de afgebrande hutten, en twintig voor den man wiens vrouw door dit geval was omgekomen. Ach wat waren twintig pagoden! Geen geld konde zijn verlies vergoeden, of deze ongelukkige weder in het leven terug roepen. Ik gebood den Cottwal, dit geld terstond, door een vertrouwd persoon,

aan den Cottwal van dat dorp te doen overhandigen; en zonder mij verder met de loftuitingen der Kaschie Kauries en der Inwoners van het dorp op te houden, ging ik en Kapitein huau weder in de chauderie, om er een glaasje voor den schrik te drinken. Hij was van gevoelen dat ik veel te driftig in dit geval was geweest, en vreesde voor de gevolgen, het zij onder weg, of te Madras. Deze officier, dacht hij, zoude niet nalaten, zich op de eene of andere wijze te wreken, en mij eenen kwaden trek spelen. Ik zag, nu ik bedaard was, zelf wel in, dat ik mij te buiten had gegaan, en met meerder omzigtigheids had behooren te handelen, of ten minste de eerste aanvaller niet had moeten zijn. Mijne onberedeneerde drift, om ongelijken te wreken, had mij wederom verleid - wat gingen mij ook de Kaschie Kauries aan? en waarom liet ik mijnen Palanquin niet onder het afdak van daan nemen? Dit gansche voorval zoude dan gewis geene plaats gehad hebben. Ik maakte mij dus in het begin niet weinig verlegen; doch bij nadere overweging verdween deze ongerustheid gansch. Wat had ik dan kwaads en slechts bedreven? Deze officier was reeds, door zijne baldadigheid, oorzaak van den dood eens menschen; nu had hij, in zijne dolle drift tegen de Kaschie Kauries, weder een ongeluk kunnen begaan - was het braaf, was het edelmoedig, dat ik onschuldige weerlooze lieden, dus wreedelijk konde laten behandelen? - konde ik onverschilllg hun leven in gevaar zien, zonder hen te verdedigen, en te redden? Het zoude mij tot een eeuwig verwijt gestrekt hebben, indien een dezer arme menschen door dien onbezonnenen daarbij waren omgekomen. En zoo dit ook al niet ware gebeurd, zoude hij ten minste eenige van hunne potten hebben verbrijzeld - ook dit had mij onmogelijk geweest, om onverschillig aan te zien. De Lezer heeft, uit hetgeen ik hier voren van de Kaschie Kauries gezegd heb, gezien, hoe ver zij die water moeten ha-len - heel van Benares! - welk een verbazende wegBenares ligt op 25 gr., 11 min. Noorder breedte, en 83 gr., 5 min. lengte. De stad is redelijk groot, en strekt zich omtrent twee en een halve Engelsche mijlen, langs den noordelijken oever van den Ganges uit; hare breedte is omtrent eene Engelsche mijl. De meeste huizen zijn van zes a zeven verdiepingen, en dus zeer hoog. Vele straten zijn naauw en ongeregeld; intusschen heeft men et ook zeer veel schoone gebouwen, en de raïsen van vele kostelijke tempels enz. uit den ouden tijd. De eigenlijke en regte naam dezer stad is Kaschie; zij is de heilige stad der Hindous, en eene bedevaart naar dezelve is bij hen van zoo veel verdienste, als die der Christenen naar Jeruzalem, Loretto, enz. enz. en der Muzelmannen naar Mekka. Hier is de Hooge School. De voornaamste Pandiets, (Schriftgeleerden) Moenies, (Philosophen) houden zich hier op, of liever, hielden er zich op; want sedert deze onverzadelijke roovers, (de Engelschen) zich van deze stad en de gansche provincie hebben meester gemaakt, en nadat de wettige Vorst van dit land, de deugdzame en brave cheit sing, door het monster van boosheid, hastings is verjaagd geworden - is alle handel, die er voorheen zoo bloeide, alle geleerde en beroemde mannen - alles, alles is verdwenen! en het vermaarde Benares is nu tot een roofhol geworden. De Hindous gelooven, dat het water van den Ganges, onder de muren dezer heilige stad geschept, vrij meerder kracht heeft om van zonden te reinigen, dan uit eene andere plaats dezer rivier. en afstand! dien zij te

voet, en met zulken zwaren last, moeten doen. Welk een arbeid! hoe vele gevaren van allerlei aard, moeten deze lieden niet ondergaan, eer zij behouden met dit water, de plaats hunner bestemming, of hunne woningen bereiken. - Al de vrucht van hunnen zuren arbeid, en moeijelijke reize, al de verdiensten van dit, naar hunne mening, goede werk - zoo op eenmaal te moeten verliezen, op het oogenblik, dat zij, reikhalzend en verlangend, hunne geboorteplaats naderden, en er mogelijk niet ver meer van waren verwijderd - hoe hard, hoe smartelijk zoude dit niet voor hen zijn geweest! Mogelijk zijn er onder mijne Lezers zulke, die met eenen Godsdienstigen ijver bezield, mij ten hoogste zullen laken, dat ik den officier belette, deze potten te vernielen, en die hiertoe wel mogelijk zelve gaarne eene hand zouden geleend hebben, en het als een verdienstelijk werk, als eenen Christelijken pligt rekenen, de afgoderij te

keer te gaan, en de werken des Duivels te verstoren. Doch, zoude dit tot de verheerlijking of verbreiding van den Christelijken Godsdienst iets hebben toegebragt? Zouden de Kaschie Kauries, zoo men ook al hunne potten had verbrijzeld, hierdoor hun vertrouwen op de heiligheid van dit water hebben verloren? Niets minder dan dat; zij zijn nu eenmaal in het vaste geloof, dat het water van den Ganges van zonden reinigt, dat het de zielen dergenen, die in hetzelve den laatsten snik geven, of erin hun laatste uur eenige teugen van inzwelgen, van veel voordeel is. Eenige droppels van dit water, in den hals van eenen stervenden gegoten, en hij scheidt zoo gerust uit deze wereld, als iemand van ons, die volkomene Absolutie heeft ontvangen, en wien men alle de middelen heeft toegediend, om met gerustheid dit leven te verlaten. Waarom hen dan van dezen troost beroofd? Water voor water! Om welke redenen heeft dat van den Ganges minder kracht, dan dat van de Jordaan, of verscheidene andere wateren, aan welke de Christenen even zoo veel, en nog vrij meerder, vermogen toeschrijven. Voor het overige stelde ik mij gerust; wegens de gevolgen van dit gevecht. De officier zoude zich wel wachten, dit geval ruch haar te maken. Zijne eigenliefde, zijne trotschheid zouden hem dit niet hebben toegelaten; en zoo hij mij ook al te Madras beklaagde - wel nu! ik had geweld gebruikt, om eenen verwoeden gek te beletten, aan weerlooze menschen een ongeluk te begaan - en dit was verontschuldiging genoeg; hoewel aan den anderen kant mij wel bewust was, dat men te Madras en bij alle Engelschen, die eenigen tijd in die landen zijn geweest, om het vermoorden van eenen Indiaan zoo veel gaf, als om dat van eenen hond. Terwijl ik en mijn reismakker ons nog over dit voorval onderhielden, hoorden wij muzijk; en kort daarna zagen wij eenen troep Danseressen, met den Cottwal aan het hoofd, verzeld van twee lieden, die korven droegen, en gevolgd van eene menigte van nwoners, de chauderie naderen. Hij trad voor mij, zette de korven, die vol vruchten en gebak waren, aan mijne voeten, en zeide: ‘Ontvang, Mijnheer! dit geringe geschenk, hetwelk ik u, in

naam van alle Inwoners van het dorp, brenge, voor de menschlievendheid en bescherming, die gij aan de Kaschie Kauries hebt bewezen.’ Waarop de eerste Danseresse mij eenen krans van bloemen, en aan mijnen reismakker eenen ruiker aanbood. Hierop begonnen zij een lied te mijner eere te zingen, prezen mijne menschlievendheid, mijnen moed en wat al meer; en mijne dapperheid bij die van KartiekDe Mars of God des oorlogs der Hindous. vergelijkende - alles in den gewonen overdrevenen Oosterschen stijl. Zij hadden omtrent een uur gedanst, toen ik haar bedankte. Volgens gebruik wilde ik nu aan de eerste Danseresse van den troep het geschenk geven, dat ik haar had toegedacht; doch zij weigerden eenpariglijk het aan te nemen - zongen nog een zeer aardig afscheidslied, wenschten mij, in naam van het gansche dorp, veel voorspoed en geluk - en vertrokken. Men kan de vriendschap en de genegenheid der menschen niet zekerder winnen,

dan wanneer men achting en eerbied voor hunnen Godsdienst betoont, of denzelven bij gelegenheid, op de eene of andere wijze, door woorden of daden, verdedigt. Ik had, naar de mening der Inwoners van Kischtnapatnam, eene edelmoedige en menschlievende daad verrigt, met hunne pelgrims voor beleediging en geweld te beschermen. Ik had, om hen te verdedigen, mij in eenen gevaarlijken tweestrijd, tegen eenen van mijne eigene Natie (zoo zij meenden) gewaagd, en hierdoor tevens belet en verhinderd, dat het kostelijke en heilige water van den Ganges verspild werd - dergelijke handelwijze was men van geenen Europeaan gewoon - men had er geen voorbeeld van, en zag mij als een buitengewoon mensch aan; geen wonder dus, dat zij voor deze, in hunne oogen zoo verdienstelijke daad, hunne dankbaarheid en eerbied aan mij betoonden. Na het vertrek der Devedaschies, bleven ik en Kapitein huau, nog eene goede poos bij eene kom met punch (onze gewone avonddrank) zitten; eindelijk begaf hij zich tot rust. Mijn hoofd was nog te vol van het voorval met den officier, dan dat

ik den slaap zoude hebben kunnen vatten - buitendien was het zulk een verrukkelijk schoone avond - het was mij onmogelijk om de oogen, voor de betooverende voorwerpen, die mij omgaven, zoo onverschillig te sluiten. Ik stak dus een cegaar aan, zette mij aan den oever der rivier op eene klip neder - en overzag dit - door den vollen en glansrijken maan verlichte - heerlijke nachttooneel. Eene diepe stilte heerschte over de gansche landstreek - alles scheen de rust der natuur te eerbiedigen. Nu en dan hoorde men alleen het gehuil der Jakhalzen, dat over het water klonk, of het schelle geroep der MienkoerwiesDeze vogel, die niet grooter is dan een spreeuw, heeft eene zeer schelle stem. Men hoort hen gemeenlijk in den nacht, als zij elkanderen roeroepen; dit geluid is zeer melodisch. Zij houden zich op aan den kant der vijvers en rivieren, waar zij, in de overhangende takken der boomen zittende, op de kleine vischjes, die voorbij zwemmen, loeren. Hunne vederen zijn bijzonder fraai en van allerlei kleuren, en zij hebben eenen kromen, als een Papegaai., die elkanderen beantwoorden. De digte topen, de hooge boomen, met hunne zwarte slagschaduwen, de zoete, welriekende frissche avondlucht, het zacht geruisch en kabbelen der golfjes tegen den oever, de stralen der maan, die op de watervlakte huppelden, de sterren, die aan het uitgestrekte gewelf des hemels schitterden, vervulden mijne ziel met eenen stillen en liefelijken wellust. Het was bij middernacht, eer ik mij in mijnen Palanquin nederlag, doch mijn slaap was zeer ongerust; akelige droomen kwelden mijnen geest. De dag kwam even doorbreken, toen ik ontwaakte. Ik beval francisco koffij te koken, en alleenlijk met een kleedje om mijne middel, vervoegde ik mij bij eene menigte Inwoners van het dorp, mannen, vrouwen en jonge dochters, die volgens gewoonte hun morgenbad in de rivier namen. De goede lieden hadden mij, sedert het gebeurde met den Engelschman, lief gekregem - alle riepen mij een salam aya, of goeden morgen, toe, en vroegen mij hoe ik voer, de vrouwlieden zelfs, die anderzins zoo schuw voor eenen Europeaan zijn, en zich gewis niet in zijne nabijheid zullen

baden, betoonden niet de minste vrees of ongerustheid voor mij. Gansch verkwikt en verfrischt, trad ik weder uit de rivier; in dien tusschentijd waren mijne Koelies en Kapitein huau opgestaan. Wij dronken in haast onze koffij, en op het oogenblik, dat wij op reis zouden gaan, kwam de Cottwal en overhandigde mij eene ola, of brief, van den Cottwal van Serligatta, waarin dezelve mij, op de hartelijkste wijze, voor de toegezondene pagoden bedankte - en wij vertrokken. Omtrent een en een halve mijl van Kischtnapatnam, ligt het dorp Elletoer; hier wilden wij halte maken, en ons ontbijt nemen. Het lag iets uit onzen weg, en de bloote nieuwsgierigheid was oorzaak, dat ik het ging bezoeken. Mijn volk had mij gezegd, dat er zich verscheidene antieke gebouwen bevonden, waaronder een groote en schoone tempel, aan MariataleZij wordt ook Boschontaranie en Ganga genoemd, en is eene der voornaamste Godheden der Parriahs - doch de hoogere Casten verfoeijen haren eerdienst., de Godin der kinderpokken, toegewijd. Ik had mijne Koelies wel ernstig aanbevolen, geene dorpen door te trekken, of dezelve digt voorbij te gaan, waar zij wisten dat gedenkteekens of gebouwen van vorige eeuwen, of iets vreemds en merkwaardigs te zien was, - zonder er mij alvorens van te verwittigen. Het landschap, dat wij nu doorreisden, bestond meest uit onaszienlijke velden van Nelij, en andere granen. Groene heuvels, met palm- en kokosboschjes bekroond, rezen hier en daar uit de golvende halmzeeën - als kasteelen omhoog. Wij passeerden een riviertje, Mietaar genaamd, langs welks beide oevers het hooge en digte riet, aan een onnoemelijk getal van wilde eenden, duikers en ander gevogelte van dien aard, tot eene zekere woning verstrekte. Toen wij te Elletoer aankwamen, vonden wij het dorp bijna verlaten. Vele hutten waren leeg en vervallen, en eene doodsche stilte heerschte overal. De kinderpokken hadden, zoo men ons zeide, vreesselijk onder de

Inwoners gewoed, en een groot getal derzelven weggesleept. Andere hadden nog intijds de vlugt genomen, die men echter alle dagen wederom verwachtte, dewijl de ziekte ganschelijk had opgehouden. Hoe! de kinderziekte in eene plaats, waar men voor derzelver Godin eenen zoo schoonen tempel had gesticht, en haar bijzonder vereerde? - Ik hield er mij zeer verwonderd over. Men had, antwoordde men mij, een feest, dat de Inwoners gewoon waren, ter harer eer te vieren, wegens gebrek aan geld, en andere daartoe behoorende zaken, niet kunnen volvoeren - en dit was de reden, dat de Godin, hierover vertoornd, hen zoo hard daarvoor had gestraft. Hoe de menschen toch zoo terstond gereed zijn, om alle de rampen die hen in deze wereld treffen, en die zij zich grootendeels zelf op den hals halen - aan eene vertoornde Godheid toe te schrijven! Dat de Hindous, Malabaren en andere Indianen, in dit denkbeeld zijn - is toe te geven. Hunne Goden, zelfs die van den eersten rang niet uitgezonderd,

zijn aan alle menschelijke driften en hartstogten onderhevig - en worden van dezelve beheerscht. Even als de Goden der Grieken, zijn zij wellustig, verliefd, enz.; zij hebben vrouwen, bijwijven, en kinderen. Eenige zelfs zijn straffende of boosdoende Godheden, als de bovengenoemde Mariatale, Bhorschiok, Schonio en andere. Brrm alleen, het eeuwige, ongeschapene wezen, heeft geene driften of hartstogten hoegenaamd. Hij is enkel goed en weldadig jegens zijne schepselen. Onder de Christenen vindt men vele, die van den algoeden en genadigen God, zulk een vereerend denkbeeld niet vormen, als deze Heidenen; maar hem integendeel de hevigste en onstuimigste menschelijke driften, als toorn, ijver, haat en wraakzucht toeëigenen. Alle watersnooden, brand, duurte, oorlog, hongersnood, sterfte en andere rampen en plagen, die haren oorsprong meestal uit natuurlijke, en eenige, somtijds ligt te vermijdene, oorzaken hebben, en vaak de gevolgen zijn, van onzorgvuldigheid, verwaarloozing, onvoorzigtigheid, eerzucht, enz.

worden, zoodra zij een land of stad treffen, door zulke lieden als een regtvaardig oordeel Gods aangemerkt en uitgebazuind. En.... Doch het is best, dat ik van dit onderwerp afstappe, eer ik mij te zeer in hetzelve verdiepe. Het zal negen uren geweest zijn, toen wij dit dorp verlieten. Onze weg ging over eenen steeds afwisselenden grond; nu leverde ons dezelve eene zandige heide, met spaarzaam kreupelbosch bewassen, waar eene menigte jakhalzen heen en weder liepen, en sommige stout genoeg waren, om uit hunne schuilhoeken te komen, en ons al zittende en onbevreesd aan te kijken - dan weder trokken wij door gansche streken, bedekt met donkere, op zich zelven staande, boschjes en groote digte Palmtopen. Wij hadden al eenigen tijd lang, een vreemd geraas in de lucht gehoord; gelijkende naar het huilen van den wind, of het verre ruischen der zee. Niemand van ons konde er de oorzaak van begrijpen. Het scheen van de andere zijde eener groote digtbegroeide toop te komen, langs welke wij reisden. - Einde-lijk onderscheidden wij menschenstemmen. Wij oordeelden het een troep Fakiers of andere Pelgrims te zijn, die somtijds bij groote benden naar de eene of andere heilige plaats in bedevaart reizen - doch wij waren niet weinig verwonderd, toen wij de toop ten einde - en den weg, die om dezelve heen liep, inslaande - een corps van eenige duizend Cipais voor ons zagen, die zich aan beide zijden van denzelven gelegerd hadden, om er uit te rusten, of hun middagmaal te nemen. Het was te laat! en men had ons reeds gezien; ik zoude anderzins stil zijn terug gekeerd, en eenen omweg hebben genomen om hen te ontwijken; en hiertoe had ik goede redenen. Om de waarheid te zeggen, ik vreesde voor den Engelschen officier, met wien ik handgemeen geweest was; er was alle waarschijnlijkheid, dat hij zich bij dit leger bevond. Hoe ligt zoude het hem geweest zijn, den generaal, onder het een of ander voorwendsel, te bewegen, van mij gevangen te nemen. Ik zoude alsdan in zijne magt geweest zijn, en hij konde naar welbehagen zijne wraak aan mij uitoefenen,

en mij de vuistslagen, die ik hem had gegeven, wel duur betaald zetten. Mijn reismakker huau, dien ik mijne gedachten hierover in haast zeide, begon angstig te worden, en raadde mij, om nog bijtijds linksom te maken; doch dit konde en wilde ik niet. Ik schaamde mij, om als een misdadige de vlugt te moeten nemen. Wat zouden de Cipais van ons hebben gedacht? Mogelijk had dit eenig kwaad vermoeden kunnen verwekken. Wij trokken dus in 's Hemels naam midden door dit leger heen; in hetwelk hier en daar tenten waren gespannen, waarin wij vele Engelsche officiersDe Engelsche Cipais worden altoos door Europeanen gecommandeerd. zagen. Gelukkig en ongemoeid geraakten wij dit corps, dat zich wel eene halve mijl ver uitstrekte, ten einde. Reeds verheugde ik mij, van het gevreesde gevaar ontsnapt te zijn, toen mijn vriend huau, die wat achteruit was gebleven, schielijk opkwam, en mij toeriep, dat er een ruiter op ons aankwam. In der daad, ik zag denzelven van verre, in vollen galop, naar ons toekomen. Dit maakte mij verlegen. Hoe moest ik mij in dit geval gedragen? Zoude ik tegenstand bieden, of goedwillig volgen? Ik besloot tot het laatste - doch nam tevens voor, mij onbevreesd te vertoonen, en mij niet te laten overbluffen - door stoutmoedigheid had ik mij zelven, meer dan eens, uit zeer netelige omstandigheden gered. Aan ontvlugten was niet te denken, ook zoude dit de zaak maar verergerd hebben - mogelijk was het niet eens op ons gemunt. De ruiter, die ons weldra inhaalde, was een Engelsch officier. Hij groette mij beleefd genoeg. ‘Komt gij van Mazulipatnam, Mijnheer?’ - Om u te dienen, ja! - ‘De Generaal clinton wenschte wel te weten, of Mr. harcley reeds te Mazulipatnam is? en zoo niet, of gij hem op zijne reize derwaarts ontmoet zijt?’ - Wie is Mr. harcley? - ‘De nieuwe GouverneurDe oude Gouverneur michelson, was drie weken voor mijn vertrek van Mazulipatnam overleden..’ Zoo! bij mijn vertrek uit die plaats, was hij er nog niet; ook is hij mij onderweg niet tegen gekomen. ‘Weet gij dan ook niet, wanneer men hem ginds verwacht?’ - Ik heb er niets van gehoord! - ‘Dat is genoeg! - Good by 'e!’ - en hiermede keerde hij in vollen galop terug. Ik en mijn vriend huau waren hartelijk blijde, er zoo schielijk en wel af gekomen te zijn. Nu joeg ik mijne Koelies voort, zoo hard zij maar loopen konden, uit vreeze dat het den Generaal mogt in het hoofd komen, mij nog over andere dingen te ondervragen, of brieven naar Madras mede te geven - en welhaast waren wij dit leger uit het gezigt. Het zal een uur in den namiddag geweest zijn, toen wij te Pampetou kwamen. Een groot en volkrijk dorp, vol betel-tuinen, bogaarden, tamarinde- en areek-boschjes - doch op den bazaar was het slecht gesteld - wij konden er niets te eten vinden. Het evengenoemde legercorps, was er dien mor-gen doorgetrokken, en had alle voorhanden zijnde levensmiddelen - niet opgekocht - maar met geweld medegenomen - zoodat de Inwoners zelve gebrek hadden, en nog maar even in tijds hun vee reddeden - dat zij zoo lang naar eene andere plaats, uit het gezigt van deze roofbende hadden gebragt. Hier ontdekte ik eerst, van waar dit legertje kwam, en werwaarts het zijnen koers rigtte. Eenige achtergeblevene zieke Cipais, die ik in de chauderie vond, en die weder naar Madras terug keerden, verhaalden mij, dat hetzelve de Stad Neloer had overvallen en uitgeplunderd, waarbij vele der Inwoners met hunnen Radja waren omgekomen. Nu wilden zij den Radja van Mongletoer een bezoek geven, dien zij waarschijnlijk even zoo zouden behandelen. Die arme Radja van Mongletoer! Wij waren zijne residentie, zoo als de Lezer hier voren gezien heeft, nog voor een paar dagen gepasseerd. Gewis had hij geen het minste vermoeden, van het ongeluk, dat hem en zijne arme onderdanen binnen weinige dagen zoude treffen. Dus leven deze Engelsche geweldenaars. Zij beschouwen de rijken der Indische Vorsten als hun wettig eigendom, en de volkeren, die ze bewonen, als hunne slaven. - Zij geven zich over aan roof en verwoesting - aan de toomeloosheid van de willekeurigste oppermagt. Wat zijn de wereldsche zaken toch aan verandering onderhevig! Welk een onderscheid is er niet, tusschen hunne tegenwoordige magt en vermogen in die gewesten, en den nederigen staat waarin zij zich in het jaar 1583 bevonden. Zij hadden toen ter tijd, onder de regering van akbarDe Keizer van Hindostan, jilaledien mahomed akbar, zoon van hemajoen, zesde afkomeling in eene regte lijn van timur beg of tamerlan, en bekend wegens zijne goedheid, en zijne overwinningen en geluk in den oorlog, werd in het jaar 1542 te Amercotta geboren, en stierf te Agra in 1605, regerende negen-en-veertig jaren en acht maanden., hunne eerste Commerciele betrekking met de Indiën, en welhaast openbaarde zich hun woelige en roofzuchtige geest. Twee jaren daarna, in 1585, onder de

administratie van john child, in hunne factorij te Bombaij, geraakten zij reeds in twist en oorlog met de Inwoners van dat land, wegens de tirannij en ongeregtigheden, die zij op dezelven uitoefenden. Doch hunne pogingen waren niet gelukkig; Bombaij werd ingenomen, en de Engelschen aan den hals in ketens gelegd. De kwade uitslag van dezen oorlog, noodzaakte hen, eenigen tijd daarna, om aureng saheb, toenmaals beheerscher van Hindostan, om vergiffenis te smeeken. Te dien einde, zonden zij twee factoren van Suratte, met den titel van Ambassadeur van Groot-Brittanje, naar Delhi. De Keizer wilde hen niet eens zien, zeggende dat de Engelschen geene geciviliseerde Natie, maar een hoop roovers uit Europa waren. Met moeite verkregen zij eindelijk gehoor, en werden ter audientie ingeleid, op eene wijze, eenigzins nieuw voor Ambassadeurs. Zij verschenen in zijne tegenwoordigheid, met het aangezigt ter aarde, en de handen van voren met eenen gordel gebonden. De keizer, na hun eene scherpe berisping gegeven te hebben, vroeg hun wat zij begeer-den? Zij antwoordden, dat zij hunne misdaad kwamen belijden, en om vergiffenis voor dezelve smeekten. Zij bekenden, dat ze verdiend hadden, hunne privilegiën, die men hun had toegestaan, te verliezen, en smeekten den keizer, van dezelve wel te willen hernieuwen. Aureng saheb liet zich door hunne smeekingen en onderwerping bewegen, na hen alvorens zeer ernstig vermaand te hebben, zijne onderdanen voortaan niet de geringste kwelling aan te doen; onder bedreiging, dat hij hen, op de eerste klagten van dien aard, die hem ter ooren zouden komen, voor de voeten zijner Elefanten zoude laten werpen. Met welk eene beleedigende trotschheid, met welken overmoed - voeren zij nu hunne hatelijke heerschappij in die gewesten! Onbevreesd voor eenen akbar of aureng saheb, stellen zij nu stoutmoedig allerlei lage en schandelijke middelen, om geld bij een te schrapen, aan de ongelukkige Inwoners te werk, en zuigen dezelve tot het gebeente uit. Zoo zij zich schielijk en eensklaps willen rijk stelen, en dat hun den gewonen slender van

belastingen, boeten, confiscatiën, enz. te langzaam dunkt, doen zij den eenen of anderen Indischen Radja of Prins, onder de armzaligste voorwendsels den oorlog aan - niet voor de vuist - maar op hunne gewone verraderlijke wijze - dat is te zeggen - men valt hem, midden onder de heiligste betuigingen van vriendschap onvoorziens op het lijf, vermoordt zijn volk, maakt zich van zijne schatten meester - en plundert zijn land geheel uit. Is hij op zijne hoede, of hen, tegen verwachting, te magtig - welnu, men schrijft om hulp naar Europa. Men kan ligt begrijpen, dat zij zich de eerste aanvallers niet zullen noemen. O neen! zij zijn altoos de beleedigde partij. Het is een rebel, hij is zijne tractaten niet nagekomen, men is voor zijne verraderlijke aanslagen niet zeker. De belangen der Maatschappij, en de veiligheid harer bezittingen, zijn er ten hoogste mede gemoeid. Men is eindelijk genoodzaakt geweest, dien dwingeland den oorlog aan te doen, nadat men alle zachte en billijke middelen en voorslagen had uitgeput - en dergelijke schandelijke logens en verdichtselen

meer - aan welke men hier in Europa (meest uit onkunde) een volkomen geloof slaat. Men is hier op zijne beurt verontwaardigd, over dit zwarte Koningje, die zich tegen Blanken! tegen Europeanen! tegen zijne Heeren en Meesters! - durft te verzetten. Men zendt, om de gekwelde en beleedigde Dienaren te ondersteunen, zoo het noodig is, troepen, ja zelfs oorlogschepen, derwaarts; opdat zij ginds toch wel in hunne onderneming, tegen den rebel, of de rebellen, mogen flagen, zonder dat men onderzoekt, wie dezen oorlog heeft berokkend, en of hij wettig en regtvaardig is - hieraan schijnt men nooit te twijfelen. En dus wordt een vrij en onafhankelijk volk, of een trouw bondgenoot, overweldigd, en de Heeren Dienaren plunderen zich in eens rijk. Van de onkosten, waarop men de Maatschappij, door dergelijke oorlogen, jaagt, en de verbazende sommen, die men haar tot het voeren van denzelven aanrekent, steken zij ook nog drie vierde in hunnen zak. Doch hiervoor krijgt zij ook een eilandje, of ander stukje lands, meer in

bezit - dat, gelijk de meeste van dien aard, altemaal lastposten zijn, - en niets opbrengen. Dat de Gouverneur, of bevelhebber, die dezen oorlog zoo gelukkig en glorierijk voleindigd heeft, nog daarenboven met dankzeggingen en geschenken overladen wordt, van zich met zoo veel moed, beleid en trouwe, voor de belangen der Maatschappij te hebben gekweten - spreekt van zelf. Door deze en dergelijke middelen en handelwijze, hebben de Europeanen hunne meeste bezittingen in de Indiën verkregen; zij hebben er eene uitgestrektheid van gegebied - dat verbazend is. Doch hiermede nog niet vergenoegd en voldaan, zoeken zij, in de afgelegenste deelen des aardbodems, nog staag naar nieuwen buit. Hun onverzadelijke gouddorst en veroveringszucht, laat hen niet rusten - zoolang nog landen te overheeren, en volkeren tot slaven te maken zijn. Te dien einde zenden zij van tijd tot tijd hunne schepen naar onbekende of weinig bevarene zeeën - op ontdekking of avontuur uit. Indien de Lezer er vermaak in heeft, willen wij hen eens op eene dergelijke Expeditie volgen en gadeslaan. Men rust een schip of meerder schepen, voor eenen langen togt uit. Men belaadt ze met levensmiddelen, wapenen, en allerlei snuisterijen; spiegeltjes, kralen, messen, bijlen, spijkers, enz. en dus zendt men ze heen, om landen op te zoeken, die nog onbekend zijn, welkers Bewoners met de Europeanen nog geenen omgang hebben gehad, en van hunne valsche en trouwelooze handelwijze, nog niets hebben gehoord. Als de tijger in het woud door struiken en doornen kruipt, over rotsen en bergen klautert - om het een of ander weerloos dier te ontmoeten, hetzelve te verscheuren, en er zijnen razenden honger mede te stillen; - even zoo zwerven, door banken en klippen, door stormen en verbolgene zeeën, deze landzoekers op den woesten oceaan. Alle kusten, alle eilanden, die zij ontmoeten, en die hun te voren of aan anderen onbekend waren, doen zij aan. De geleerden, waarvan men, op dergelijke reizen, altoos eenige medeneemt, moeten ter-stond, met de grootste naauwkeurigheid onderzoeken, of dezelve ook Goud, of Edelgesteenten (want om deze artikels is het hun voornamelijk te doen) dan wel kostelijke planten en gewassen, of iets dergelijks van waarde, waarvan zij geld kunnen maken, voortbrengen. Vinden zij niets, waarbij zij hunne rekening kunnen maken, en dat aan hunne verwachting beantwoordt, dan smeren zij, om niet gansch vergeefs te zijn gekomen, hunne beuzelachtige dingen en snuisterijen, de onnoozelen eilanders, op het duurst, voor goede levensmiddelen (waarmede zij zich weder voor eenen nieuwen kruistogt voorzien) aan - bedriegen hen, op allerlei listige wijzen, om hunne goederen of vee, nemen het somtijds met geweld weg, en om aan deze onnoozele menschen hunnen heldenmoed en grootheid te toonen, en hoe vreesselijk en geducht zij zijn, en als Goden, met hun, den donder gelijkend, wapen, van verre kunnen doodenEn hierin bestaat dan ook hunne grootste dapperheid; want zonder dit noodlottige schietgeweer, zouden zij, tot op dit oogenblik, geen handbreed gronds in de Oost noch in de West bezitten, en tegen de onbeschaafdste wilden, die niets dan hunne knodsen en pijlen hebben, naauwelijks bestand zijn., schie-ten zij er nu en dan, uit enkel tijdverdrijf - of om de geringste beuzeling - om eene bijl, eenige spijkers, of dergelijke, dat hun die onkundige en nieuwsgierige schepselen, (die, naar hunne wijze van denken en gebruik, alle goederen gemeen gelooven) zonder kwaad opzet ontvreemden, met kanon en klein geweer onder, dat het davert, en een lust is om te zien, hoe zij alle vlugten, hoe zij tuimelen, neervallen, enz. Zij moeten immers weten, dat Europeanen bij hen zijn geweest. Gelukkig voor de arme menschen, zoo zij met het verlies van een twintigtal hunner landgenooten vrij komen, en deze woeste vreemdelingen hen niet nog een vrij langer en bitterder aandenken terug laten; zoo als zij te Otaheite en op andere Zuid-Zee Eilanden gedaan hebben, waar zij de Inwoners, tot dank voor derzelver vriendelijkheid en herbergzaamheid, voor eeuwig hebben vergiftigd - en hun nog, daarenbo-ven, eenen ganschen zwerm Zendelingen, met zak en pak, vrouwen en kinderen, hebben op den hals gezondenMen zie hierover breedvoerig mijne bekroonde Verhandeling over de Zendelingen, onder het Hoofdstuk: Otaheite en da Zuid-Zee Eilanden.. Ontdekken zij eindelijk eene kust of eiland, hetwelk zij oordeelen der moeite waardig te zijn, om er zich te vestigen, en op hetwelk zich het een of ander kostelijk metaal, planten of andere voortbrengselen van waarde bevinden - vaar dan wel vrijheid! geluk en vrede der arme Inwoners! - zij zijn geleverd! Met de belagchelijkste plegtigheden, en met de uiterste onbeschaamdheid, nemen zij, in naam hunner Maatschappij of van hunnen Koning, terstond bezit van zulk een land, waarop dezelve even zoo min regt van aanspraak hebben, als op de bergen in de maan; matigen zich (somtijds voort na deze bespottelijke bezitneming) de heerschappij over de Inboorlingen aan, beschikken over derzelver vrijheid, goederen, ja leven - met de beleedigendste willekeur, en schrij-ven hun wetten voor, gansch tegenstrijdig met derzelver godsdienst, gewoonten, aard en gebruiken. Zoo zij zich aan deze dwingelandij weigeren te onderwerpen, of zich met geweld daartegen verzetten, doet men hen eenen bloedigen oorlog aan; men oefent allerlei wreedheden en geweld aan hun uit, men verbrandt hunne steden, hunne dorpen, men rooft hun vee - in één woord - men woedt onder hen met vuur en zwaard - tot dat die ongelukkigen op het laatst gedwongen zijn, zich onder het smadelijk en hatelijk juk dezer blanken te krommen. Vinden zij zich op het oogenblik te zwak, om de bewoners van zulk een land ten onder te brengen; wel nu! men veinst de opregtste vriendschap - men sluit een verbond, een handel-contract - men belooft binnen kort met vele schepen, koopmanschappen en goederen weder terug te keeren - men laat tot teeken van opregtheid en van vertrouwen, en als een bewijs, dat men zijn woord denkt te houden, een getal manschappen van de Equipagie terug, die men met al het noodige, om een

huisIn plaats van een huis, bouwt men eene gefortificeerde Logie - waar zij in het geheim Kanon in vaten opbrengen. - Dit oude en zoo vaak gebezigde lage kunststuk, kan nu nog maar alleen bij volkeren dienen, die de Europeanen volstrekt niet kennen; bij de andere gaat het niet meer door. te bouwen, waarin dezelve intusschen kunnen wonen, en in hetwelk men de te brengene koopmanschappen kan bergen - voorziet. Onder deze manschappen bevinden zich, behalven Ingenieurs en andere, ook somtijds een paar Geestelijken of Zendelingen, die, onder het masker van den Godsdienst te verbreiden, zich onder deze, niet ergdenkende, menschen vervoegen, hen door allerlei schoonschijnende redenen in slaap zoeken te wiegen, en allen achterdocht te benemen, tot dat hunne verwacht wordende Landslieden, ingevolge van derzelver beloften terug komen, niet met koopmanschappen - maar met Soldaten! Wanneer ik mijne gedachten laat gaan, over de wijze, op welke zij zich in de beide Indiën hebben gevestigd - wanneer ik bedenk, door welke verachtelijke, lage, ver-raderlijke streken (de Lezer gelieve in het oog te houden, dat ik ditmaal alleen van de Engelschen spreke) zij deze landen hebben overweldigd, en er nu, als ware het wettig eigendom, mede pronken; wanneer ik hoor of lees, hoe zij dezelve hunne Etablissementen, hunne Aziatische bezittingen noemen, dan ben ik mij zelven geen meester. - Geregte Hemel! zijn dit bezittingen? Nu, dan kan de straatroover, die den, geen kwaad vermoedenden, reiziger, van achteren, op eene verraderlijke wijze, met den dolk doorboort, ook den buit, dien hij denzelven ontrooft, zijne wettige bezitting noemen - dan kan de dief, die in den stillen nacht eene huisbraak doet, en de slapenden overvalt, zijnen roof ook als eenen geregten eigendom aanmerken. - Dan kan de tijger het reebokje, dat onder zijne verscheurende klaauwen ligt te bloeden, ook als zijn..... De tijger! - ach! zijn regt op de vlugtige dieren des wouds, is oneindig wettiger, dan dat der Europeanen op de Indiën. Zijn aard, zijn natuurlijk instinct - de honger, alles verontschuldigt hem. Doch wat aanspraak hebben de Europeanen op de IndiënVolstrekt even zoo veel, of nier meer, dan de Indianen op Europa.? Uit wat grond gelooven zij geregtigd te zijn, om de landen van gansch vreemde volkeren te overweldigen en zich derzelver voortbrengselen, als hun wettig goed toe te eigenen? Wie gaf hun de magt om onschuldige menschen, die hen niets hadden misdaan, ja nooit van hen hadden gehoord, onder hun hard en onverdragelijk juk te doen buigen, en, zoo zij weigeren zich aan hun te onderwerpen, of dat zij weerstand bieden, hen met vuur en zwaard te vervolgen, ze gansch ten onder te brengen of te vernielen. Hun schandelijke en onverzadelijke gouddorst is het wel voornamelijk, die hen tot alle deze geweldenarijen aanspoort, en die zoo noodlottig voor deze nieuwe wereld is geweest. Om aan denzelven, aan hunne weelde, aan hunnen wellust, gulzigheid, overdaad en pracht, en aan alle hunne on-geregelde driften te voldoen, hebben zij millioenen van menschen omgebragt - om aan dezelve te voldoen - vermoorden, onderdrukken, plunderen, bedriegen, verslaven, verkoopen en verraden zij, nog tot Leden toe, de arme Indianen. Ja de ontdekking der beide Indiën, door de Europeanen, is het grootste ongeluk, dat die landen konde overkomen, het heeft onuitsprekelijke en gruwelijke rampen over de volkeren, die ze bewonen, gebragt, en hunne tirannen, de Christenen, in een afgrijsselijk daglicht gesteld. In één woord - de veroveringen der Europeanen in de Indiën; hoe zeer men er ook den roem, en de glorie van uit bazuine, en in boeken en geschriften zoeke te vereeuwigen; hoe zeer ook de gierigheid en hebzucht, onder den naam van Koophandel; de dweeperij en blinde Godsdienstijver, onder dien van de verbreiding van het Christendom, de overweldiging dezer landen zoeke te verschoonen, en er eenen schijn van noodzakelijkheid en wettigheid aan te geven, die ze niet het allerminste heeft. Met wat momaangezigt van billijkheid, menschlievendheid of pligt, men het

ook zoeke te verbloemen - alle hunne ontdekkingen en bezitnemingen zijn onregtvaardig, schandelijk, en hebben niet anders dan roof en overheersching ten doel. Hunne aanzoeken, om koophandel in China, hunne gezantschappen naar dat rijk, naar Thibet, naar Ava - hunne geestelijke Emissarissen, die zij alomme rondzenden; alles is niets dan list en bedrog, om die volkeren, door schoonschijnende beloften van voordeelen, van bijstand, van verbindtenissen, enz. te verstrikken, om hen naderhand onder het een of ander voorwendsel, als zij de gelegenheid er toe zien, en hunne kans kunnen waarnemen, te overweldigen en te verslaven. Wij bleven niet lang te Pampetou, maar verlieten dit dorp, na wat uitgerust te hebben, met eene hongerige maag. Waarschijnlijk dat het ons in de andere dorpen, door welke dit leger was getrokden, niet beter zoude gaan. - Wij veranderden dus onzen koers; en het eerste bijpad, dat wij ontmoetten, inslaande, verlieten wij den grooten weg - en gingen meer links. Welhaast kwamen wij aan eene gansch nieuw opgebouwde chauderie. Een tempeltje, aan Goneisch toegewijd, en mede reeds voltooid, stond ter zijde van dit rusthuis; doch de afgod was er noch niet in geplaatst, en lag op den grond in het slijkZij bewijzen aan de afbeeldsels der Goden geenen den minsten eerbied, of storten hunne gebeden niet eerder voor dezelve uit, dan nadat er de oogen in geplaatst zijn; hetwelk door den Opperpriester met zeer vele plegtigheden verrigt wordt: eerst dan zijn zij hun heilig. Voor dien tijd worden dergelijke afbeeldsels, (van welke Godheid ook) als enkele blokken hout of steen aangemerkt, waarmede men doen kan, wat men wil. Ik heb dezelve vaak tot allerlei bezigheden zien gebruiken.. Goneisch is de zoon van Sieb en Doerga of Porbotie. Men verbeeldt hem zittende, met de beenen kruisselings onder het lijf. Zijne gedaante is die van eenen vetten jongen, met eenen dikken buik. Eene slang hangt om zijnen hals. Hij heeft vier armen, en het hoofd van eenen elefant. Bij de Malabaren wordt hij Poeliar, ook Kannabaddie genoemd. De verstandige Indianen en Braminen,

ter zijde stellende alle de fabelen, die men van hem en zijne geboorte verhaalt, vereeren hem als den God des gebeds en der aandacht. Hij is het, die de gebeden der stervelingen den Goden voordraagt, en dezelve, zoo zij uit een opregt hart voortkomen, door zijne voorspraak ondersteunt. Zijne vier armen beteekenen de kracht van het gebed, en zijn hoofd - rijkdom, en alle wenschelijke goederen, welke door hetzelve verkregen worden. Goneisch heeft geene vrouw noch kinderen. Men vindt zijn afbeeldsel in alle steden en dorpen, op de hoeken der voornaamste straten en wegen, en bij meest alle chauderies en religieuse gebouwen, waar hij in eenen kleinen tempel, van zes a zeven voet in het vierkant, en omtrent even zoo hoog, achter eene geslotene deur van dikke en breede houten traliën, in het donker, als in eene gevangenis, zit. Men offert hem niets dan suikergebak. Zijne beeldtenis mag van geen metaal of hout zijn, maar moet uit het enkele stuk eener rots zijn gehouwen. Zijn rijpaard is eene Rat. Alle zaken van belang, alle gebeden,

aan welke Godheden zij ook mogen zijn gerigt, alle religieuse ceremoniën, offeranden, huwelijken, reizen - alle wereldlijke en geestelijke bezigheden - alle ernstige compositiën, boeken en schriften - worden met eene aanroeping aan hem begonnen, die echter meest altoos maar in een paar woorden bestaat, die men boven aanzet, en zeer kort is. Als bij voorbeeld: Sri! Sri! Goneische Schohai!In plaats van deze woorden, kan men ook volstaan met alleenlijk zijnen ankorie of wapen er boven te zetten, hebbende de figuur van eenen vischangel, zonder weerhaak. Gezegende, of gelukzalige Goneisch! help of sta mij bij! en dergelijke. De Indianen zullen geen huis, zelfs geene hut bouwen, zonder alvorens zijne beeldtenis, van klei gevormd, op den grond er bij geplaatst te hebben, en hetzelve met kurkuma-water te besproeijen, en met bloemen te versieren. Het was reeds donker, toen wij te Chieriepillie aankwamen, een groot dorp, op eene hoogte gelegen. Den ganschen dag had het zwoel en

deinzig geweest; zoodat wij op nieuw voor een onweer vreesden, en ons derhalve haastten, om op den bazaar rijst en andere levensmiddelen (waarvan dezelve in overvloed voorzien was) in te koopen - eer het ons mogt overvallen. Aan den ingang van het dorp bevond zich eene Trivasel. Dit is de kleinste soort van chauderies; zij bestaan uit een enkel vertrek van omtrent twintig voet in het vierkant, en zijn niet als de anderen, met een afdak of luifel omgeven. Daar het reeds donker begon te worden, en mijne Koelies, zoowel als Kapitein huau, vermoeid waren, koos ik deze Trivasel voor ons nachtverblijf. Zij was zindelijk en schoon, en er bevonden zich alleenlijk een paar reizigers in. Naauwelijks hadden wij het avondmaal tot ons genomen, of in plaats van onweêr, begon het sterk te regenen, en tot overmaat van verdriet, kwam nog eene gansche familie Korwas en andere reizigers, eene schuilplaats in dit rusthuis zoeken; zoodat dezelve, met deze menschen en mijne Koelies, stikkende vol werd. Ik kroop in mijnen Palanquin, dien ik onder eenen digtbe-bladerden boom had laten zetten, en het dekkleed latende vallen - begaf ik mij tot rust. Niettegenstaande het kletteren van den regen, het verdoovend gekwak van een legioen vorschen, in eenen nabijzijnden poel, en het onophoudelijk klapperen van eenen vogelen verschrikker in een kortelings bezaaid Natchenie veld - sliep ik zeer gerust. Toen ik ontwaakte begon de dag even aan te breken. De regen had opgehouden. Het was de moeite niet waardig, mij wederom tot slapen te begeven; ik wilde dus opstaan, een cegaar aansteken, en mijn volk roepen, toen ik digt bij mij de ademhaling van een mensch meende te hooren. Schielijk ging ik overeind zitten, en mijne hand naar den kant uitstrekkende, van waar dit geluid kwam, bemerkte ik, tot mijne niet geringe verwondering, digt aan den Palanquin, een vrouwspersoon, die zeer gerust op den harden en natten grond, in haar kleedje gewikkeld, lag te slapen. Nieuwsgierig om te weten wie zij was, wekte ik haar. Toen ik mij den vorigen avond tot rust begaf, zag ik een jong Moorsch Meisje aan den boom, onder welken mijn Palanquin stond, zitten. Op mijne vraag, waarom zij zich niet in de Trivasel vervoegde? antwoordde zij mij, er geene plaats in te kunnen krijgen, Boertende bood ik er haar eene voor den nacht in mijnen Palanquin aan. Zij scheen hierover gebelgd, en zonder te spreken, stond zij op, en zette zich onder eenen anderen boom. De aanhoudende regen, de duistere en akelige nacht, de doodsche stilte, en de eenzaamheid, terwijl alles sliep - hadden het arme kind met angst en schrik vervuld; zoodat zij, nergens geene schuilplaats vindende, zich eindelijk genoodzaakt zag, om gedeeltelijk van mijne aanbieding gebruik te maken. Zij had dus, toen zij dacht, dat ik sliep, zachtjes het dekkleed van den Palanquin opgeligt, en zich digt aan denzelven op den grond nedergezet, met het voornemen, zoo zij zeide, om er zoolang onder te schuilen, tot dat de regen zoude zijn opgehouden, doch was door vermoeijenis in slaap gevallen. Een half uur daarna, hoorde ik beweging in de Trivasel; de reizigers en mijne Koelies kwamen, den eenen na den anderen, voor den dag; eindelijk verscheen ook mijn vriend huau, die eenen zeer slechten nacht in het volle en broeijende rusthuis had doorgebragt. Om hem wat te verkwikken, beval ik francisco in der haast koffij te koken, terwijl ik intusschen mij in eenen nabij zijnden tank of vijver ging baden, wiens water zoo helder als kristal, gansch bedekt was met de ronde bladeren der Nimphae of Lotos. De bloemen dezer plant, die men bijna in alle stilstaande zoete wateren vindt, is bij de Inboorlingen in groote achting, eensdeels wegens hare schoonheid, als wel voornamelijk omdat, volgens hunne historie der schepping, Brama uit dusdanige bloem, die uit den navel van God ontsprong, te voorschijn kwam. Hierom wordt hij ook Pedma nabhah genoemd; dit laatste woord beteekent navel in de Samscritische taal, en Pedma is de Lotos. Zij wordt ook Kamoedie, Komola, Tamarra en Poddhoe genoemd. De Indiaansche Dichters maken in hunne Gedichten, van deze bloem hetzelfde gebruik, als de onze van de roos. Zij vergelijken er hunne minnaressen bij, en al wat schoon en aanminnig in de vrouwelijke sekse is. Dus wordt, bij voorbeeld, eene schoone en deugdzame vrouw of meisje, Poddhinie genoemd. Deze witte waterlelie wordt bij alle godsdienstige plegtigheden gebruikt. Er is echter eene soort die hoog rood van kleur is, Rokta Komola, of bloed Lotos genaamd - die men den Goden niet offert. De Indianen hebben geene andere schotels en borden om van te eten, dan de ronde bladeren dezer bloem, dewelke zij echter bij elken maaltijd vernieuwen, want dezelve kunnen of mogen maar eens dienen en gebruikt worden. Welk een liefelijke verkoelende morgen begroette ons, toen wij uit het dorp in het vrije kwamen! Hoe had de nacht-regen het dorstige aardrijk verfrischt! Alle boomen en heesters, alle planten en gewassen, van het stof en zand gezuiverd, pronkten nu met eene verscheidenheid van het

levendigste groen, en hadden hunne door de zon verflenschte en kwijnende hoofden weder opgerigt. Alles scheen verjongd en met een nieuw leven bezield. Naarmate dat het verdoovend gekras der wegtrekkende kraaijen, zich in de verte verloor, verheften zich de verwarde stemmen der andere ontallijke vogelscharen; alles zong, schreeuwde, floot en sjilpte door elkanderen. Zij verlieten hun nachtverblijf, en van alle kanten uit de boomen stortende, verspreidden zij zich bij enkelden, bij paren, bij gansche zwermen met overhaaste vlugt, om voedsel voor hun zelven of voor hunne jongen te zoeken. Luide klinkt bij tusschenpoozen het schel en doordringend geschreeuw des Avoutrous (Berg-Arend of Gier), van de ontbladerde kruin eens eenzamen verdorden palmbooms. Hoe eerwaardig zit hij daar met zijnen kalen kop; met hoe veel ernst en deftigheid draait hij denzelven dan naar deze, dan naar die zijde, of hij ook iets voor zijne hongerige maag ontwaar wordt. Nu spreidt hij zijne breede wieken uit, langzaam en zwaar verheft hij zich in den beginne, doch stijgt welhaast met snelle rukken omhoog, tot

hij zijn standpunt heeft bereikt. Ziet hem nu in wijde kringen door de dunne lucht zeilen, en tusschen de drijvende wolken zweven; met zijne doordringende blikken, overziet hij de aarde, en kiest als uit den hemel zijne prooi. Omtrent den middag kwamen wij in het groote en schoone Bawpatla. Een tempel van de oude Indische bouworde, aan Lokhia gewijd, stond aan den ingang van het dorp, met eene chauderie, mede uit den ouden tijd. Deze laatste bevond zich echter in eenen zeer bouwvalligen staat. Dewijl wij ons niet langer in dit dorp meenden op te houden, dan er ons middagmaal te nemen, oordeelden wij het niet der moeite waardig, eene andere op te zoeken, ook wilde ik op mijn gemak dezen tempel bezigtigen. Lokhia, de Godin des overvloeds en van het geluk, is een der Tschautorotno, of veertien juweelen, die uit de melk-zee te voorschijn kwamen. Bieschn nam haar tot zijne vrouw, om hare overgroote schoonheid. Men verbeeldt hem somtijds half man en half vrouw, of zijn ligchaam met dat zijner

Echtgenoote inééngestrengeld, om aan te toonen, hoe zeer hij haar bemint, en hoe onafscheidelijk hij aan haar verknocht is. In deze gedaante wordt hij Lokhié Narraijon, of Lokhié Jonadon genoemd. Deze gedaante, zoo als alle de gedaanten en toeëigeningen (attributs) hunner Goden, zijn Emblematisch of zinnebeeldig. Bieschn is de onderhouder der wereld, Lokhia de vruchtbaarheid, zoo van planten en gewassen, als van alle levendige wezens. Hierom wordt zij ook Birmadevie, of de Godin der aarde genoemd. Men geeft haar nog verscheidene andere namen, als Sri, Schorboe, Mongola, Letchemie, enz. Zij is de Ceres der Indianen. Haar feest, Lokhia poujeh genaamd, valt in, op den eersten Donderdag van de maand Augustus, wanneer de granen beginnen rijp te worden. Een tweede feest, als de granen hare volle rijpheid hebben gekregen, wordt gevierd, op den dag van de volle maan van September. Het is niet geoorloofd op dien dag iets anders te nuttigen, dan de melk van Kokosnoten. Zij heeft nog twee andere feestdagen, als op den

eersten Donderdag van de maand na den oogst, en in 't laatst van December. Zoodra hadden wij het middagmaal niet geëindigd, of wij begaven ons weder op reis. Ik liet de Koelies met den Palanquin vooruit gaan, en wandelde met mijnen vriend te voet door het dorp, om hetzelve te bezigtigen. Hier vonden wij eenen hoop volks rondom een beest staan, dat op den grond lag, en welke hetzelve met medelijden aanzagen en beklaagden. Het was de BiejéschuktaElk dorp heeft er eenen ook somtijds twee., of dorpsstier, die in eenen kuil was gevallen, en zich zoodanig had bezeerd, dat hij niet weder konde opstaan. Een paar Pottebakkers waren ijverig bezig, om de gebrokene en gekneusde leden te onderzoeken. De Pottebakkers zijn de Chirurgijns der Malabaren, en geven de onzen, in beenbreuken en andere fracturen der ledematen te genezen, niets toe. Ik heb er wonderen van gezien. Ook zijn zij zeer handig in het teregt zet-ten der leden, en voor verstuitingen hebben zij eene zalf om te smeren, die oogenblikkelijk verligt en helpt - zoo als ik het zelf meer dan eens heb ondervonden. Om weder tot den stier te komen. Bij ons zoude men zulk een beschadigd dier, intijds den kop ingeslagen, of de keel afgesneden hebben, eer het eenen natuurlijken dood stierf, om het op te kunnen eten; doch de Inboorlingen van Bengalen, de Kust en andere landen van Indië, eten geene koebeesten, kalveren, stieren, ossen en buffels; derzelver vleesch is hun eene walg - een afgrijzen, - en die onder hen zulk een dier doodt, maakt zich schuldig aan eene zeer groote zonde. Men gelooft hier, in Europa, algemeen, dat de volkeren, die de leere der zielsverhuizing zijn toegedaan, aan de Koe goddelijke eer bewijzen, en haar aanbidden; doch dit is valsch, wat ook onkundige Reizigers met derzelver naschrijvers, en vooral dweepachtige Zendelingen, die mede uit onkunde, vooroordeel, en om den Godsdienst en de gebruiken der Indianen in een

verachtelijk licht te stellen, er van mogen zeggenDe Koe is, volgens het gevoelen der Hindous, enz. de acht-en-tachtigste of laatste verhuizinge, aan welke de ziel onderworpen is, eer zij een mensch kan, of mag bezielen. Mits echter dat dit dier zijnen natuurlijken dood gestorven zij,
De ziel, die uit het ligchaam van een dier gewelddadig wordt verjaagd, moet zoo lang zwerven, als het zoude geleefd hebben, ware het eenen natuurlijken dood gestorven, eer zij in dat van een ander kan verhuizen. Doch is zij uit eene Koe verdreven, moet zij drie verhuizingen weder terug treden, anderzins zoude het een verdienstelijk werk zijn, dezelve te dooden, om haar zoo veel te eerder in het ligchaam van een mensch te doen overgaan.. Op zijn best genomen, is het niet meer dan bloote achting en teederheid, die zij deze dieren bewijzen en toedragen, wel hoofdzakelijk voortkomende uit Godsdienstige begrippen, en uit hunne leerstellingen van den overgang der ziele van het eene dier in het andere; doch 't welk ook tevens aan hunnen medelijdenden, zachtzinnigen en teedergevoeligen aard en karakter moet worden toegeschreven. Zij achten het de groot-ste wreedheid en ondankbaarheid, dit onontbeerlijk en nuttig schepsel, de Koe, die ons met hare melk, als eene moeder haar kind voedt; en den Os, die den ploeg trekt, en menigen anderen arbeid verrigt, voor de diensten en het voordeel, dat wij van dezelven genieten en ontvangen, te dooden, en ons met derzelver ligchamen te voeden. Deze dieren worden dus bij de Inboorlingen, van welke Caste ook, nooit geslagt, veel minder genuttigd; zelfs niet door de Mahomedanen of Mooren. Parriahs en Europeanen, zijn de eenigste die derzelver vleesch eten, hetwelk dan ook een der voornaamste redenen is, dat de Indianen hen verfoeijen en verachten. De Braminen en Xetries (de Radjapoets of oorlogende stammen uitgezonderd) en eenige stammen der Beische, eten geen vleesch van eenig dier hoegenaamd, en leven alleen van vruchten, granen, melk, enz. als een gevolg van het geloof der zielsverhuizing, dat hun een afgrijzen voor het moorden, ja voor alle gewelddadigheden, inboezemt; hetwelk hun nu tot eene tweede natuur is geworden. En deze le-venswijze, gevoegd bij hunnen Godsdienst, en de getemperdheid van hunne luchtstreek, maakt hen even zoo goed en schadeloos, als de vreedzame dieren die zij vereeren. Want het is zeker, dat de volkeren, die veel dierlijk voedsel gebruiken, ook doorgaans veel ongevoeliger en hardvochtiger van aard zijn, dan zij, die zich met melk en vruchten voeden; en dit is het geval met de bovengemelde Indianen, welke de goedaardigste en zachtzinnigste der menschen zijn. Buitendien beweren zij, dat uit de gedaante van ons gebit genoegzaam blijkt, dat hetzelve alleen tot het verbrijzelen van vruchten en planten is geschikt, en dienvolgens het vleesch, een even zoo onnatuurlijk voedsel voor den mensch, als voor de koe, het schaap, paard of hert moet zijn. Daar nu de Indianen op de Kust, Bengalen, enz. hunne beesten niet slagten, noch ze tot dat einde willen of mogen verkoopen, is die soort van vleesch, in die landen, zeer zelden te krijgen, en wordt niet publiek verkocht. Hetwelk den

meesten Europeanen, die er nieuwelings komen, niet weinig mishaagt. De Zendelingen voornamelijk, kunnen er zich, zoo het schijnt, geheel niet naar voegen, en zijn ten hoogste op dezen eerbied, dien men de koe bewijst, verbitterd; noemende denzelven in een hunner berigten, verfoeijelijk en afschuwelijk; en de leere der Transmigratie, eene goddelooze stelling, uitgevonden van den Duivel, den vader der logenen. Doch indien deze - van de gewoonten, wetten en Godsdienst der Hindous onkundige, en met het hatelijkste vooroordeel bezielde - menschen, zich de moeite wilden geven, de zaak behoorlijk te onderzoeken, en onpartijdig te beoordeelen, dan zouden zij vinden, dat het niet mogen dooden van het hoornvee, eene wet is, wijsselijk ingevoerd, in een land waar voornoemde dieren, op verre na in zoo grooten getale niet zijn als bij ons; en dat buitendien, in deze heete gewesten, waar de maag het grootste gedeelte van zijne veerkracht verliest, en alles zich eerder, dan in andere koude landen, ter verrotting neigt, het dierlijk voedsel, voornamelijk

dat van de koe, buffel of het varken, veel nadeeliger aan de gezondheid en het leven is, dan in Europa, en een veel scherperen chylus voortbrengt, die noodzakelijk op de organen werken, en ziekten en den dood veroorzaken moet. Buitendien, in een land als Indië, waar alles zoo overtollig en welig groeit, waar rijst en andere granen met ontallijke soorten van vruchten en groenten, bijna zonder eenige moeite, te voorschijn komen. Waar men tot drie a vier malen in het jaar kan oogsten, en de vruchtboomen gestadig dragen - daar heeft men zoo zeer niet noodig dieren te slachten, om het gebrek van andere levensmiddelen te vervullen, zich voor de koude met derzelver huid te dekken, of kleederen van dezelve te maken. Want alleen de honger, en niet dan een wreede honger, heeft den mensch, die het eerst een dier doodde, om zich met deszelfs vleesch te verzadigen, hiertoe kunnen noodzaken; en hij heeft gewis in den beginne met even hetzelfde afgrijzen deze spijs tot zich genomen, als schipbreukelingen, die genoodzaakt zijn, met het ligchaam van eenen hunner makkers, hun leven voor

eenige dagen uit te rekken of te verlengen. De natuurlijke afkeer voor bloed en moord, is zoo groot bij deze volkeren, dat zij geene slagters (de laagste stammen onder de Parriahs) onder hen willen dulden. Dezelve zijn verpligt, zelfs in de plaatsen waar de Mogollers of Mahomedanen de heerschappij voeren, zich van alle de overige Inwoners af te zonderen, en hebben hunne woningen, met die der andere lage Casten, buiten de stad of het dorp. Men ziet er dus niet, zoo als in Europa, het bloed der geslagte dieren door de straten en goten vloeijen, noch de arme beesten, dof brullende om water en voedsel, eenen ganschen dag, en langer aan de leuning eener brug, of aan eenen boom, gebonden staan, eer ze in het slagthol worden afgestooten. Uit diepe bloedkelders stijgt het bulken der smachtende kalveren, en het klagelijk geblaat der hongerige schapen en lammeren niet omhoog. Men hoort er niet het gillen van het vermoord wordende zwijn. Men ziet er niet de afgeknotte leden der dieren, de grijnzende ossekoppen, met lang uithangende tongen, de geslagte

en van bloed druipende schapen, enz. voor de deuren ten toon hangen. Dergelijke aanstootelijke voorwerpen ontmoet men ginds, in de steden of dorpen, niet; zij zouden den teêrgevoeligen Indiaan met schrik en afgrijzen vervullen, en gewis op vele lieden hier in Europa dezelfde uitwerking hebben, indien de gewoonte, van dezelve dagelijks te zien, hunne opmerking niet benam: want men gewent zich aan alles, zelfs aan de walgelijkste en hatelijkste dingen. Hierbij komt nog het geloof en verzekerd gevoelen, dat alles alleen voor den mensch zij geschapen, en de dieren juist daarom in wezen zijn, om hem tot voedsel en ten dienst te verstrekken. Hoe koelbloedig, en met welk een vermaak zelfs, ziet men het volk niet bij gansche troepen voor de huizen der slagters staan, wanneer er eene koe of os den kop moet worden ingeslagen, om hunne ergerlijke nieuwsgierigheid, of wat ik het zal noemen, aan het lijden en aan de doodstuipen van het arme stervende dier te verzadigen of te voldoen. Men zoude niet gelooven, hoe veel invloed het dikwerf zien van dergelijke openbare slagterijen, op het karakter der menschen heeft, en hoe zeer zij in staat ziju, het medelijden, eene der liefelijkste deugden, die ons God in de ziele heeft gegeprent, er uit te verbannen. Want het is eene onwedersprekelijke waarheid, dat lieden, die veel met bloed omgaan, of er mede zien omgaan, op het laatst wreed en onmededoogend worden. Augustus, tiberius, caligula en andere, verkregen hunne neiging tot wreedheid, door het dooden van dieren. De woedende drift van karel den Negenden voor de jagt, en de afschuwelijke gewoonte, van zijne hand in het rookende bloed der dieren, die hij gedood had, te doopen, bragten hem van ongevoeligheid tot wreedheid. Het is dus op goede gronden, dat de Engelsche wetten eenen slagter niet toelaten in de Jurij te zitten. Lieden, die van hunne jeugd af, zulk eene wreede bezigheid oefenen; die de goede en nuttige koe, en den statigen os de hersens kunnen inslaan, als of zij eenen boom vellen; die

het arme onschuldige schaap, al fluitende en zingende, den hals kunnen afsnijden, die het onnoozele jong geboren lammetje, dat als een kind schreit, de keel, met de afgrijsselijkste onverschilligheid kunnen afsteken, terwijl het de hand van zijnen beul likt - moeten gewis voor alle teedere aandoeningen onbekwaam zijn, en eene ijzeren ongevoeligheid bezitten, die nabij wreedheid grenst; en het is meer dan al te waarschijnlijk, dat wanneer het leven en de dood eens menschen, aan de uitspraak van zulke lieden afhangt, hunne vonnissen eerder naar strengheid, dan naar verschooning of genade zouden overhellen. Wij waren omtrent een half uur onder weg geweest, toen ik, ergens om uit den Palanquin moetende stappen, eenige treden van mij af, eene Cobra Capella, van eene buitengewone grootte en dikte, gansch uitgestrekt en onbewegelijk in het zand zag liggen. Het scheen mij toe dat zij dood was. Om er zeker van te zijn, wierp ik met eenen steen naar haar, doch zij verroerde zich niet. Hoe groot echter was mijn schrik, toen ik haar op drie of vier treden genaderd zijnde, om haar van nabij te bezien, zij eensklaps overeind rees. Haar hals zwol, hare oogen glommen als gloeijende kolen - en met openen bek, en lillende tong - dreigde zij mij schuifelende den dood. Snellijk vloog ik terug, nam het jagtgeweer van kapitein huau, dat met hagel geladen was, uit mijnen Palanquin - en schoot op haar. Vreesselijk blazende, en haren staart met moeite naslepende, kroop zij langzaam onder eenige nabij zijnde struiken. Het was zeker dat ik haar gekwetst had - doch dit voldeed mij niet. Ik heb eenen natuurlijken afkeer voor slangen, en had het nu regt op dezen boozen en verraderlijken worm gemunt, die mij door zijnen schijnbaren dood, bijna eenen leelijken trek zoude gespeeld hebben, en wilde denzelven volstrekt vernielen. Te dien einde liet ik schielijk vuur slaan, en het struikwerk, waarin hij gevlugt was, in den brand steken. Mijn vriend huau, die intusschen was

opgekomen, plaatste zich aan de eene, en ik mij aan de andere zijde van hetzelve. Francisco had zich met eenen dikken stok, bij ons gevoegd; en nu wachtten wij, tot dat de slang, door de hitte gedwongen, hare schuilplaats zoude verlaten, om haar met onze hartsvangers de rest te geven. De struiken waren in volle vlam, en wij begonnen reeds te gelooven, dat zij er zich niet in bevond, en ons ontsnapt was; toen zij, op het onverwachtst, en eer ik den tijd had, haar eenen slag toe te brengen, als een pijl uit eenen boog, tusschen mijne voeten door, in een ander kreupelbosch schoot. Zoo vlug had ik niet gedacht dat zij meer was. Ik beefde van ontsteltenis; want hoe ligt had zij zich om mijne beenen kunnen slingeren, en mij bijten. Mijne Koelies maakten op dit gezigt een vreesselijk misbaar, herhaalde reizen uitroepende: ‘Doré mantsché jogum ledoe!’ - ‘Mijn Heer dit beduidt ongeluk!’ - Zij hadden mij in het begin, toen ik op haar wilde schieren, reeds om genade voor haar gebeden, en smeekten mij op nieuw, haar

niet langer te vervolgenDe Heidenen, door bijna gansch Indië, eerbiedigen de Naga of Bril-slang uit godsdienstige begrippen en zullen haar nooit dooden of beleedigen. Volgens hun gevoelen, is het een Ojatra of zeer kwaad voorteeken, wanneer zij over, of tusschen de voeten van dengenen, die haar geslagen of gekwetst heeft, ontvlugt, zonder denzelven te bijten. In het vervolg van dit werk zal ik gelegenheid hebben, breedvoeriger over deze soort van slangen te spreken.. - Alle onze moeite was echter te vergeess, wij konden naar niet weder vinden - hoewel wij het tweede bosch mede in den brand staken. Zij raadden mij nu ernstig aan, om weder naar Bawpatla terug te keeren, en er den nacht door te brengen; dit was, zeiden zij, het beste middel, om eenigermate, zoo niet geheel, het ongeluk af te keeren, dat mij door dit geval met de slang boven het hoofd hing. Ik lachte om hunne bijgeloovige voorspellingen, en, in spijt van al wat zij mij zeiden, om mij weder terug te doen keeren - zetteden wij onze reize voort. Mijnen reismakker viel het loopen hoe langer hoe moeijelijker; hij moest al sterk aanstappen, wilde hij ons eenigzins bijhouden. Dikwijls verloren wij hem gansch uit het gezigt. Wij waren dan genoodzaakt na hem te wachten, tot dat hij ons weder inhaalde, hetwelk ons zeer lang ophield, en mij een groot gedeelte van het vermaak mijner reize benam. Dit had ik reeds te Mazulipatnam voorzien. Doch wat zoude ik doen? hij was nu eenmaal bij mij, en mijne vriendschap voor hem, zoo wel als mijne belofte, van hem tot Madras vrij te houden, lieten niet toe, dat ik mij van hem verwijderde. Om hem niet te zeer af te matten, liet ik mijne Koelies meesten tijds maar op eenen zachten draf gaan, en maakte gemeenlijk vroeger halte, (zoo wel des middags als des avonds,) dan ik anderzins zoude gedaan hebben. Toen wij te Periatschiereloe aankwamen, stond de zon nog hoog, en wij zouden nog wel een groot uur hebben kunnen voortreizen. Doch om bovengemelde redenen, en omdat het een fraai dorp scheen te zijn, besloot ik er ons nachtverblijf te nemen. Aan den ingang van hetzelve, digt aan den weg, stond de Poudar, van eene meer gewone grootte; doch dezelve had den kop verloren, die vergruisd op den grond lag. Deze Poudars zijn de beschermgoden en patronen der steden en dorpen. In Europa zijn het de Heiligen, aan welke men dezen gewigtigen post opdraagt. Elke Indische stad of dorp, heeft zulk eenen Deus titularis. Zij staan digt aan den weg, en zijn van klei en steenen opgehaald, en met kalk bestreken. Gemeenlijk zijn zij van eene reusachtige gestalte, somtijds wel, buiten het voetstuk, (waarop zij, in menschelijke gedaante, met de beenen kruiselings onder het lijf, zitten,) tien a twaalf voeten hoog. Rondom hen heen, plaatst men eenige figuren van wilde dieren, mede van klei en steen gemaakt. Men bewijst hun geenen eerdienst, uitgenomen de Parriahs, die hun somtijds bokken offeren. Wij hadden de keuze van twee chauderies. Die, in welke wij ons legerden, was zeer fraai en groot, en er bevond zich geenen enkelden reiziger in. Doch het was, zoo als ik gezegd heb, nog vroeg - na

zonnen ondergang zouden wij wel gezelschap krijgen Om den tijd te verdrijven, ging ik, volgens mijne gewoonte, het dorp, in mijne eenzaamheid, wat rondwandelen. Mijn reismakker was moede, en had er buitendien weinig lust toe. Hij werd, kort na ons vertrek van Mazulipatnam, door een verdrietig ongemak aangetast, dat hem al zijnen moed benam, en gansch neerslagtig maakte. Hoe aangenaam daalde de stille avond op het vreedzame dorp neder! Een koel en verfrisschend windje, had de getemperde lucht, met de geurige uitwaseming van bloemen en planten vervuld. Boomen, beemden en hutten, lagen in den schemerenden gloed der ondergaande zonne. Luid weergalmde het krassende geschreeuw der kraaijen, vermengd met de verschillende stemmen, van ontallijke andere vogels, die wild door elkanderen zwierden, en eene rustplaats op de digtbebladerde takken zochten. Ook de Dorpelingen waren alle in beweging; en terwijl eenige hun gewoonlijk

avondwerk verrigtten, keerden andere weder van den arbeid des daags terug. In de topen stegen de tijfferaars na de kruinen der palm- en kokosboomen, om de Suriepotten te legen. Overal waren de PakotiesPakotie, is een werktuig, in de manier van eene wip, om het water uit eenen put, bij welken dezelve staat, te putten; en het vervolgens, door eene houten goot, in de moestuinen en bogaarden te leiden. Deze wip loopt, of beweegt zich op en neder, in de vork van een groot stuk hout, hetwelk een paar treden van den put in den grond geplant is. Aan het bovenste gedeelte dezer wip, is een dunne bamboes bevestigd, aan welkers beneden eind, een lederen emmer hangt. Dezelve heeft sporten, langs welke een man, bij een traliewerk op en neder gaat, om ze door zijne zwaarte te doen rijzen en dalen. Zoodra de emmer vol water uit den put komt, giet een ander man denzelven uit. Alle morgens en avonden, voor zonnen op- en ondergang, worden de bogaarden en tuinen, ook wel de Nelij en andere velden, op deze wijze gedrenkt; en dewijl zij weten, hoe veel emmers water er voor elk noodig is, tellen zij al zingende, en om zich aan te moedigen, een, twee, drie, enz. tot dat het getal vol is. in beweging - en de stemmen der tuinlieden, die den dorstigen bogaarden

en moestuinen, het water al zingende toetelden, klonk van alle kanten. De logge buffels werden van de knarrende oliemolens ontslagen. De wasschers en bleekers kwamen van de vijvers en van het veld terug, en dreven hunne met lijnwaad beladene ezels, voor hen heen. De wevers, die onder de schaduwrijke gewelven der topen gearbeid hadden, keerden met hun getouw op de schouders, weder naar hunne hutten; terwijl hunne kinderen voor hen heen liepen en huppelden, en de ligte gereedschappen droegen. Braminen en andere, ijlden met hunne tschumboesTschumboes, zijn kleine koperen potten, met eenen naauwen hals, waarmede zij, als zij zich baden, het water over het hoofd gieten. Deze Tschumboes, worden ook, om er uit te drinken, of tot andere bezigheden gebruikt. in de hand, naar de vijvers om zich te baden en het avondgebed te verrigtenDe Indianen mogen hun morgen- en avondgebed, niet anders, dan in het water of onder het baden in eenen vijver of rivier verrigten. - elk had zijnen arbeid verlaten, en spoedde zich naar zijn huisgezin. Een aanzienlijke heuvel, met hoogrijzen-de boomen bekroond, verhefte zich midden in het dorp. Dezen beklom ik, nadat ik eene poos rondgewandeld had, en mij op den drempel van een kapelletje, aan Poelear gewijd, nederzettende, overzag ik op mijn gemak den schoonen lusthof, door de avondzon verguld. Het geschreeuw der kraaijen had opgehouden. Zij hadden reeds, met de andere vogeltjes, op de digtbebladerde takken, tusschen de stroodaken, of op de piramiden der tempels, hun nachtverblijf gekozen. De lucht was ledig van levendige wezens, alleenlijk zag men, nu en dan, troepen van wilde ganzen, die in lange reijen, en snelle vlugt, na hunne bekende moerassen toogen. Hoe zacht melodisch stegen de vermengde toonen, van het nog woelige dorp naar boven! De schelle stemmen der vrouwen, de grovere der mannen, het juichend geroep der nog spelende kinderen, en het eenvormige gezang der tuinlieden, het gagelen van eenige ganzen in eenen nabij zijnden vijver, nu en dan het geblaf van eenen hond, de tinkelende klokjes der buffels en koeijen - een betooverend, aange-naam verward geluid, en echter duidelijk te onderscheiden, hetwelk, naarmate het door den wind werd opgenomen, nu flaauw, dan luider voorbij vloog, en somtijds als uit eenen afgrond, dan wederom als van zeer verre tot mij scheen te komen. Heil u, gij liefelijke schaduwen! gij altijd groene lustpriëelen van Indië! die ik met zoo veel vermaak doorreisde, in mijne jeugdige kracht, en met een blij en vergenoegd hart - een vreemdeling nog aan het knagend verdriet, en de verterende zorgen. Gij geurademende vruchttuinen! Bloemrijke boschjes en koele topen, met uwe duizendtallige vogelschaar! Gij schoone vijvers! in wier helder doorzigtig water, de kokosboomen hunne bandige kruinen spiegelen, en de witte leliën, tusschen de ronde bladeren zich verheffen. Gij nederige hutten! in groepen verspreid, over welke de verhevene Palam, de digte Tamarinde, of andere bladerrijke boomen, hunne verkwikkelijke schaduwen spreiden. En gij ook, deugdzame en menschlievende Bewoners dezer vreedzame dorpen! - zijt door mij, uit verre landen gegroet! Ach! ik zal u niet weder zien! De aan-kelijke natuur, in al hare Oostersche pracht en schoonheid, deze blijde tooneelen van het Indische landelijk leven - zullen mijne ne oogen niet weder aanschouwen. De verspreide groepen van verschillende soorten hooge lommerrijke boomen, met hunne schoon gekleurde bloemen of bloesem, die door hunnen ouderdom en omvang eerbied inboezemen, aan welke geene schendende hand ooit eene bijl of snoeimes legt, en de welige en digtbebladerde takken, zich vrijelijk kunnen uitbreiden. Deze ongestoorde woningen van ontelbare vrolijke vogeltjes, die met de schitterendste verwen bedekt, in eenen onophoudelijken jubel, hunne duizendvoudige stemmen laten hooren. Deze prachtige majestueuze kokos en palmtopen, welkers hooge en ruischende gewelven, op de gladde en regtopstaande stammen, als op zoo vele pilaren rusten. De tempels, met de hooge piramiden, die zich hier en daar met hunne spitsen, boven het geboomte verheffen. De nederige hutten, met hare stroodaken, in groepen door het dorp verspreid, elk afzonderlijk, en van de andere door eenen pagger, of lagen kleimuur, die haar om-ringt, afgescheiden, door bloemdragende of andere schoone boomen beschaduwd, en van achteren met eenen moestuin of boogaard voorzien. De vergenoegde vriendelijke gezigten der Inwoners, bij welke men geene de minste beleedigende en stuitende boerschheid, of lompe manieren, gewaar wordt - en zoo vele andere aangename en aanlokkelijke voorwerpen, onmogelijk om ze alle te beschrijven - die mij nimmer weder te voren zullen komen. Niet meer zal ik mij in de herbergende chauderies, onder de vreedzame en vriendelijke reizigers, legeren, en met hen onder het beschuttende afdak vernachten. De pelgrims zullen mij niet meer van hunne reizen en bedevaarten vertellen, noch met mij van de merkwaardigheden, die zij in verre landen zagen, spreken. Ik zal de bouwvallen van lang vervlotene eeuwen niet meer bewonderen, noch mij met eerwaardige grijsaards, en kundige Braminen over derzelver stichters onderhouden. Geene jonge en schoone Devedaschies zullen meer voor mij dansen, en door hare betooverende bewegingen en gebaren, mijn hart met aangename aandoeningen vervullen, of mij

met haar gezang vermaken. Het verfrisschende morgen- en avondbad, in de beschaduwde vijvers, de aangename vruchten en smakelijke kirasKiras, groenten., de honigzoete en versche palmwijn, en zoo vele andere dingen, wier gezigt en genot mij zoo dierbaar waren, en aan welke mijn hare nog altijd verlangend denkt - moet ik nu voor altoos opgeven. Ik had, na de vernieling van SadraspatnamMen zie mijne Lotgevallen, op eene Reize van Madras naar Ceilon., voorgenomen, en het was mijn vast besluit, mij, bij de eeste gelegenheid, in een dezer schoone dorpen neder te zetten, en er mijne overige dagen in rust en vrede door te brengen. Ik hoopte na zoo veel zwervens en wederwaardigheden, eindelijk onder deze zachtzinnige en goede Indianen, een toevlugtsoord en vrijplaats voor de slagen der fortuin, te hebben gevonden, en, met hunne matige en stille levenswijze op te volgen, hun vertrouwen en vriendschap te verwerven, hen

met mijnen raad bij te staan, en hunne belangen te behartigen. Ik had nog hoop, als bij het ondergaan der zonne, de koutende ouderdom en de nieuwsgierige jeugd, zich op de gemetselde bank, onder den AlaAla, Wortelboom, of Ficus Indica. nederzette, mij als een bekend vriend in hunne gesprekken te mengen, hunne geschiedenissen, en het verhaal van de daden hunner Goden aan te hooren, en deze gelegenheid waarnemende, met hen over hunnen Godsdienst te spreken, en, zonder denzelven te verachten of te bespotten, hen van de uitmuntendheid van den mijnen zoeken te overtuigen, om hun dus langzamerhand den afkeer, die de wreedheden en schandelijke levenswijze der gindsche Europeanen hun voor denzelven hebben ingeboezemd, te benemen. O gelukkige, gezegende afzondering, van het woelige en verwarde tooneel dezer wereld! Vriendin van het zinkende leven! en gij, liefelijke onafhankelijkheid en rust, die mij wel nooit zullen een deel worden! Daar mijne jaren, mijne huishoudelijke omstandigheden, en zoo vele hinderpalen, mij wel voor altoos de hoop en mogelijkheid benemen, ooit weder naar Indië te keeren - zijn tegenwoordig de liefelijke herinneringen aan deze gezegende landen, aan het vrije, zorgelooze en gelukkige leven, dat ik er leidde, aan de vermaken, die ik er genoot, aan mijne vrienden, mijne reizen, de menigvuldige gevaren zelfs, die ik ontsnapte en te boven kwam - en aan zoo veele andere zaken, die ik mij nog, op het levendigste, kan voorstellen - mijn eenigste vermaak; en naar mate dat alle andere denkbeelden in mij verzwakken en verdwijnen, voel ik deze herinneringen aangroeijen, en zich in mijne gedachten prenten, met trekken, wier bekoorlijkheden en kracht, van dag tot dag vermeerderen. Doch het is tijd, dat ik naar mijn volk terug keer. De laatste stralen der wegzinkende zonne, werpen nog eene oogenblikkelijke gouden schemering op de verhevenste voorwerpen, en de nacht, terstond hare plaats aan het verlatene uitspansel innemende, begon, volgens gewoonte, snellijk ha-re duistere vlerken over hetzelve uit te spreidenMen heeft ginds weinig dageraad en schemering, en het, wordt er bijna eensklaps licht en donker.. Ik daal in het dorp neder; het gewoel had opgehouden - alles was stil, men hoorde alleenlijk hier en daar, het gezang der Joguis, en de klinkende bekkens der Pandaroms - die hun avondmaal aan de deuren der hutten ophaaldenMen geeft hun geen geld, maar gemeenlijk een of twee houten lepels vol rijst, natchenie, of dergelijken, dat zij bij elkanderen in eenen pot doen, welken zij, te dien einde, bij zich hebben; zij bedelen zoo lang van deur tot deur, tot dat zij denken genoeg voor hun avondmaal to hebben.. Het was bijna donker, toen ik de chauderie bereikte. Ik vond er reeds verscheidene reizigers, die er hun nachtverblijf hadden genomen, en zich vermoeid op hunne matten hadden nedergertrekt, of hun eten gereed maakten. Mijn vriend zat na mij, met eene kom met punch, die hij in mijne afwezigheid had vervaardigd, te wachten. Dit was

onze gewone avonddrank; wij hadden arak bij ons; limmetjes en suiker kochten wij op den bazaar (markt), of bij de CommetisCommetis zijn winkeliers in het klein, volmaakt als onze kommenijswinkels.. Intusschen werd de chauderie hoe langer hoe voller. Korwas, Pelgrims, Land- en Ambachtslieden, Cipais, Oders, of reizende Kooplieden, met hunne pakken, andere weder met lastdieren, vloeiden van alle kanten aan. - Eindelijk, toen het reeds zeven uren was, werd ons gezelschap nog door eenen troep SoetredhariesSoetredharies, rondreizende Danseressen., met hare JuntriesJuntries, muzijkanten of speellieden., vermeerderd. Nadat zij zich, volgens gewoonte, (schoon het reeds donker was) in den nabijzijnden vijver gebaad, en andere kleederen aangedaan hadden - kwam de eerste danseresse van den troep (zij waren met haar zevenen) en bood (na den behoorlijken salam) mij en mijnen vriend huau, ieder eenen bloemruiker aan, tevens uk naam van den ganschen troep, het verlof

verzoekende, om voor ons te mogen dansen. Alle aangezigten der reizigers, die zich in mijne nabijheid bevonden, en haar verzoek mede gehoord hadden, waren op mij gerigt. Een zacht gefluister liep door de gansche menigte. De vrouwen en dochters der Korwas, voornamelijk, die het digtst bij mij gelegerd waren, en die der andere Casten, konde men het verlangen en de drift om den dans te zien, uit de oogen lezen - en meestal om haren willeDe Indianen, en voornamelijk hunne vrouwen, zijn bijzonder groote liefhebbers, het dansen, volgens hunne landswijze, te zien, zelve doen zij het nooit., gebood ik de danseresse zich gereed te houden; na het avondmaal wilde ik haar laten roepen. Naauwelijks was het bekend, dat ik mijne toestemming tot den dans had gegeven, of ik hoorde rondom mij de woorden van Nela dhoréGoede, of brave Heer!! MaharadjaMaharadja beteekent, woordelijk overgezer groote vorst. De prinsen of nababs, worden met dezen tijtel aangesproken; doch men geeft denzelven ook aan partikuliere personen van aanzien en rang. en dergelijke. De gansche chauderie was welhaast in beweging, het blijde nieuws liep van reiziger tot reiziger. Die reeds sliepen, werden opgewekt, alle verlieten ijlings hunne matten en legersteden, om in tijds eene goede plaats te krijgen. Ook de Inwoners van het dorp kwamen in menigte aansnellen, om dit vermaak bij te wonen - en het rusthuis werd in korten tijd vol. Eindelijk, na dat wij gegeten hadden, liet ik de danseressen weten, dat zij konden beginnen. Er werd ruimte gemaakt, elk schaarde zich op zijde, en eenige LetchemiesDit zijn kleine grove aarden lampjes, op welke het afgodsbeeld van Letchemie, de godin des geluks, ruwelijk staat uitgedrukt, waarom dezelve dan ook Letchemies genoemd worden. Men brandt kokos- of jenjelie olie in dezelve. Smeerkaarsen zijn in gindsche landen niet in gebruik, wegens de groote hitte, die dezelve welhaast zoude doen smelten. Men gebruikt er niet dan waskaarsen. De Indianen zouden buitendien geene smeerkaarsen willen branden, dewijl zij van het vet der koebeesten gemaakt worden.

meer, werden in de NissenIn de muren der chauderies zijn overal eene menigte kleine nissen, of liever kleine driekante gaten gemetseld, waarin ieder reiziger zijne brandende Letchemie, boven zijne legerstede plaatst, om bij het licht van dezelve te kunnen eten, lezen of iets anders verrigten. In het donker vertoonen deze chauderies van verre als of zij geillumineerd zijn. geplaatst. Toen alles gereed was, zette ik mij, met mijnen vriend, op de matras van mijnen Palanquin neder; met eene frissche bowl punch voor ons, en onze cegaren rookende - verwachtten wij, met de menigte die ons omgaf, en eenen wijden kring om ons vormde, de aankomst der danseressen; die dan ook welhaast verschenen, het hoofd in hare sluijers gehuld, en van de Juntries verzeld. Ik gaf met de hand het teeken, en de instrumenten lieten zich hooren. Nu treedt de Chelimbikaren achter haar; op het geluid van zijne tal (kleine bekkentjes) verdwijnen de sluijers - en eensklaps staan zeven jonge Nimsen, alle welgemaakt en schoon, met ongedekten hoofde, en in ha-ren vollen opschik, daar. Nog eenmaal klinkt de tal; zij vormen zich in eene rij, treden digt voor ons, en, met eene buiging, en de regterhand op de borst leggende, bewijzen zij, volgens gebruik, eerst hunnen eerbied. Sterker verheft zich nu het muzijk; door het stille dorp weergalmen de vrolijke en luide toonen van de Nagassaran en Carna, de Matalan, de Pilancoil met de eentoonige TourtéDeze instrumenten zijn hiervoor reeds beschreven. - en de dans begint. Hoe vlug en los zijn alle de bewegingen dezer radde nimsen, hoe overëenstemmend hare gebaren met hare passen, hoe behagelijk en betooverend de wellustige buigingen harer welgevormde leden, en met hoe veel kunst en behendigheid, ontvouwen zij, zonder de zedigheid te kwetsen, alle hare bekoorlijkheden. Suratta is hare geboorteplaats. Deze weleer bloeijende en schoone handelstad, nu door de alles verslindende en vernielende Vandalen van Europa, de Engelschen,

van alle hare heerlijkheid, rijkdom en luister beroofd, draagt echter nog altoos den ouden roem, van de schoonste en bekwaamste danseressen te bezitten. Nadat zij omtrent een uur gedanst hadden, gaf ik met mijnen neusdoek het teeken van op te honden. De muzijk zweeg. Ik moest haar nu, zoo als gewoonlijk, een kompliment maken. ‘Genoeg! schoone MoetiéMoetié beteekent in het Malabaarsch zoo veel als jufvrouw.,’zeide ik,‘het is voor ditmaal genoeg. Gij hebt mij, door uwen kunstigen dans, ten hoogste voldaan, en mijn hart met blijdschap vervuld. RambhéRambhé, de Godin der Danskunst. zoude u niet kunnen overtreffen. Zoo gij niet vermoeid zijt, zet u dan bij mij neder, en streel ook mijn gehoor met uwe liefelijke stemmen.’Hoogdravende woorden, en verbloemde of Metaphorische spreekwijzen, zijn bij de Indianen een bewijs en teeken van geleerdheid en destige opvoeding.. Deze loftuiting behaagde haar; zij schenen

zeer verwonderd te zijn, eenen Europeaan zoo wel met de gebruiken en de taal van het land bekend te zien, en toonden zich terstond bereidwillig om aan mijn verzoek te voldoen. Men bragt matten. Zij zetteden zich in eenen halven kring voor mij neder; digt achter haar zaten de muzijkanten - en rondom deze, (op eenen kleinen afstand) het volk, dat met de grootste stilte en aandacht toeluisterde. Op haar herhaald verzoek, om te mogen weten wat soort van GietAlle romances, verdichte of ware geschiedenissen, die gezongen kunnen worden, hebben den algemeenen naam van Giet. Zoo heeft men, bij voorbeeld, de Bhaguat-Giet, (in het Fransch vertaald) of het lied van den tijger, welke bijnaam men somtijds aan Krischna geeft. ik begeerde, verkoos ik de KamieKamie zijn liefdes-geschiedenissen of romans in verzen.. Zij zongen toen de liefdesgevallen van biddhia, princes van Bhordowan, en sondor, prins van Hostinapoer. Hoe hij, door eene magtige tooveres, in zijne liefde gedwarsboomd en vervolgd, na ontallijke avonturen en weder-waardigheden - eindelijk in het bezit van de wonderschoone biddhiaDe liesdesgevallen van biddhia en sondor, een zeer fraaije roman, geschreven door den vermaarden gobinda daasch, die in het begin van den Kallie joog, of ijzeren eeuw, leefde. geraakte, enz. Het was bijna middernacht, toen zij haar gezang eindigden. Zij wilden een ander beginnen, doch ik bedankte haar, en, aan de eerste danseresse het geschenkDit geschenk is vrijwillig en niet bepaald; men kan in een geval als hier boven, met 11 ropijën, omtrent ƒ15:-, bestaan; doch wanneer zij in gezelschappen of festijnen ontboden worden, en den ganschen nacht door moeten zingen en dansen, ontvangen zij vrij meer, zoo aan geld als aan doeken, kleedjes, enz. Het geld wordt, na het eindigen van den dans, als men haar heur afscheid geeft, op een schenkbord vol betelbladen en areeknoten, aan de eerste danseresse ter hand gesteld; dit is altoos een vast gebruik, men geeft het nooit bloot, ook moeten de geldstukken altoos een oneffen getal hebben. Dit laatste brengt de wellevendheid mede., met den betel en areek, overhandigd hebbende, stonden zij op - en namen, met menigen salam en dankbetuigingen, wegens mijne

beleefdheid en edelmoedigheid - haar afscheid. De aanschouwers vertrokken mede elk naar zijne woning of nachtleger, ten hoogste voldaan over het vermaak, dat ik hun had gegeven. Zij hadden zonder twijfel gaarne gezien, dat het den ganschen nacht geduurd had. Eene korte poos daarna, geraakte alles in stilte. De nog brandende Letchemies werden uitgedaan, want de Indianen slapen niet gaarne bij licht. Mijn reismakker bleef onder het afdak - en ik leide mij neder in mijnen Palanquin, dien ik, omdat de chauderie te vol was, voor dezelve had laten staan. Ik was naauwelijks in slaap, toen ik, door eene beweging aan het dekkleed, weder ontwaakte. ‘Aar idou?’ ‘Wie is daar?’ vroeg ik, hetzelve opligtende, om te zien wie mij dus kwam storen. ‘Ik ben het, Mijn Heer!’ antwoordde men mij, met eene zachte stem,

de DaijaEik gezelschap, of troep danseressen, het zij reizende, of die in eene stad of dorp wonen, hebben een oud wijf, en somtijds twee bij haar, die men Daija noemt. Dezelve bekleed den post van kamenier, en ook die van koppelares, bij deze meisjes. van de Soetredharie. Ik kom bij u met duizend salams van de PonnéPonné, beteekent eene jonge maagd, ook meisje., met den gelen Rawke, en met den krans van MoegarieMoegarie, eene witte bloem, van eenen zeer aangenamen reuk. om het hoofd. Uwe vriendelijkheid en beleefde manieren, hebben haar hart voor u geopend, als de SoerdjoepoeEene bloem die zich des avonds sluit. voor de stralen der morgenzonne. Ontvang dezen betel, dien zij zelve heeft teregt gemaakt, als een bewijs van de achting die zij u toedraagt. Zij zit aan het voeteneind van uwe legerstede, en wacht naar uwe bevelenVerbloemde spreekwijzen, van welke men zich, bij dergelijke gelegenheden, altoos bedient..’ Onder den troep dezer danseressen, be-vond zich een meisje van omtrent vijftien jaren, zeer schoon van gedaante en gelaat, en die met veel bevalligheid en kunst danste en zong. Zij had, zonder twijfel, opgemerkt, dat ik haar, toen zij voor mij zat te zingen, met een bijzonder genoegen en oplettendheid had aangezien, en hieruit waarschijnlijk opmakende, dat ik begeerig was in eene nadere kennis met haar te treden, zond zij nu hare Daija, om met mij over dat onderwerp te spreken. In der daad het meisje had mij bekoord, en hare schoonheid zoude mij mogelijk verleid hebben, ware zij geene reizende danseresse geweest, welke, zoo als ik reeds hier voren, onder het Hoofdstuk van de Devedaschies, heb gezegd, van eene lage Caste, en dus niet zeer keurig in hare minnaars zijn. Dit, en de herinnering aan mijnen lijdenden reismakker, de vrees, dat ik wel zelf de voorzegging mijner Koelies (bij het geval met de slang) zoude kunnen vervullen, indien ik mij van de oude liet overreden, was oorzaak dat ik haar voorstel koeltjes van de hand wees, en voor den betel bedankte. ‘Hoe, Mijn Heer!’ zeide zij, ‘gij versmaadt de schoone mamia! dit verwondert mij! Ik meen echter te hebben opgemerkt, dat zij uw niet onverschillig was. Waarom hebt gij uw hart weder voor haar gesloten? wat vreest gij? het is mijn liefste voedsterkind, en gij zijt de eerste, aan wien zij ooit den KampaakKampaak beteekent betel der liefde. De bladeren van zoodanigen betel, worden kunstig gevouwen, in de gedaante van een hart. Men doet er, buiten de gewone ingredienten, van areek, katagamba en ongebluschte kalk, ook kardamom en katchou in. Het is door zoodanigen betel, dat de Indiaansche vrouwen of meisjes, en ook wel die der Mestiessen en andere, de genegenheid, die zij voor een manspersoon gevoelen, op eene bedekte wijze doen kennen. heeft aangeboden.’ Ik moest om deze goede vrouw lagchen, die mij gewis voor zeer onnoozel aanzag. Mij was al te wel bekend, dat zij zoo lang met hare voedsterlingen niet wachten, maar van dezelve, zoodra mogelijk, voordeel zoeken te trekken, en haar, zoo dikwijls zij kunnen, door middel van zekere Adstringen-tia trachten te doen passeren, voor wat zij op verre na niet zijn. In plaats van mij, gelijk zij waarschijnlijk had verwacht, door dit laatste gezegde begeeriger te maken, had dit eene tegenstrijdige uitwerking. Ik zeide haar ronduit, dat zij hare historie van den Kampaak, aan anderen konde vertellen, en dat ik niets met denzelven, noch met de zenderes te doen wilde hebben. En toen zij niet ophield met hare betuigingen en verzekeringen, werd ik moeijelijk, noemde haar eene oude bedriegster, en haar op eenen straffen toon gebiedende heen te gaan, en mij niet langer te kwellen, liet ik het dekkleed vallen, en begaf mij weder tot slapen, zeer verblijd bij mij zelven, van dezen strijd zoo gelukkig doorgestaan te hebben. Ik had de Koelies belast, mij vroegtijdig op te wekken; het begon even te dagen. Alles in de chauderie was reeds in beweging - elk schikte zich tot de afreize. De Soetredharies stonden mede op haar vertrek, haar lastdier was reeds beladen; een voor een kwamen zij bij mij, om afscheid te nemen, maakten eenen diepen

salam, en wenschten mij voorspoed en geluk. Mamia alleen stond van verre, een gezocht praatje met eene van hare makkers houdende, zonder te willen naderen. Ik noemde haar bij haren naam. Zij ligte het hoofd trotsch omhoog, en mij met een gelaat aanziende, waarin toorn en verachting op het kennelijkst waren uitgedrukt, bragt zij even de hand aan de borst, zonder zich verder om mij te bekommeren. Deze gevoeligheid trof en behaagde mij tevens; ik had dit niet van haar verwacht, en hieruit oordeelende, dat zij niet van het gemeene slag was, kreeg ik achting voor haar. Hoe schoon was zij, nu ik haar bij het daglicht zagIk had haar maar bij het bleeke en flaauwe licht der lampjes gezien; buitendien is het kaarslicht niet zeer voordeelig voor de kleur der Indiaansche vrouwen. Met het eenvoudige wit katoenen kleedje, om hare slanke en welgevormde leden, scheen zij nog bekoorlijker in mijne oogen, dan in al haren opschik. Welke liefelijke trekken in haar ge-laat, welk eene sraaije aanlokkelijke gestalte - zoo als men eene Venus schildert. Hare trotsche houding en sieren tred, het frissche jeugdige leven, en de bloeijende gezondheid die in haar schoon aangezigt en heldere oogen uitblonk. - Ik gevoelde eensklaps eene hevige spijt, dat ik de vriendschap van deze beminnelijke persoon had van de hand gewezen en versmaad - en had ik mij niet voor mijn volk en voor de andere reizigers geschaamd, zoo zoude ik haar mijne ontschuldiging gemaakt, en om vergiffenis verzocht hebben. Doch ik hoopte haar onderweg, of te Madras, nog wel weder te ontmoeten; want zij gingen mede naar die stad, zoo als ik van de Daija verstaan had- ‘Vaarwel, mamia!’ riep ik haar toe, toen de Koelies mij met den Palanquin opnamen, ‘tot wederziens! wij spreken elkander nog wel weder!’ Zij grimlachte spijtiglijk, zonder mij te groeten noch te antwoorden, en toen ik een honderd schreden verder nog eens naar haar om zag, bemerkte ik, tot mijne niet geringe verwondering, dat zij weende, en hare tranen, of ten minste hare oogen, afdroogde. Een

paar van hare makkers stonden bij haar, en schenen haar te troosten. Was het gemaaktheid of ernst? Hoe het ook zij, ik werd er zeer van ontroerd. Een verrukkelijk schoon landschap lachte ons te gemoet, zoodra wij uit het dorp kwamen. Groote velden met opkomende Nelij en andere granen, breidden zich ver aan beide zijden van den weg uit, en het schitterend groen van het jonge rijstgras, maakte met de hooge en goudgele aren, der rijpe Tinné en bruine Cambou, een behagelijk kontrast. Dorpen, van hunne topen en boogaarden omgeven, en alleen kenbaar aan de verhevene piramiden der tempels, rezen hier en daar, uit het midden dezer golvende halmzeeën, als zoo vele eilandjes, omhoog, en verre aan den westelijken horizon, vertoonde zich de flaauwe omtrek, van eene rij magtige bergen. Het zal middag geweest zijn, toen wij het uitmuntend schoone Ventapalam bereikten. Dit dorp is zeer beroemd, wegens de fraaije kleeden en doeken, die er geweven

en geschilderd worden. Voornamelijk munt men er uit, in het maken van een dubbel gekeperd katoenen lijnwaad, bruinrood van verwe. Alle de Europeanen, of die als dezelve gekleed gingen, droegen er toen ter tijd rokken van, het was de mode, ook stond het zeer goed. Het gansche dorp was in het vrije, en de vlijtige Inwoners waren alle aan hunne verschillende bezigheden. Vrouwen, die buiten voor de hutten met hare dochters de NelijRijst in den bolster. al zingende en naar de maat stamptenDit doen zij in een tregtervormig uitgehold blok; de stampers zijn mede van hout, hebbende bijna de dikte van een' arm, en zijn omtrent vier voeten lang; er zijn altijd twee vrouwen aan een blok. Het is verwonderlijk met welk eene juistheid en ligtheid zij dit werk verrigten, zonder elkanderen met hunne stampers in den weg te komen., andere die dezelve uitwanden, en van het kaf zuiverden; sommige die sponnen, of met eenen handmolen rijst maaldenDe Indianen gebruiken geen ander meel voor hunne koeken en gebak., en dergelijk werk

meer; terwijl hare kleine kinderen, als katjes om haar heen kropen, en aan hun zelven overgelaten, zonder behulp van den (voor de teedere ligchaampjes zoo schadelijken) leiband, al rijzende en vallende in het gulle warme zand, hunne beenen beproefden, om op dezelve te staan of te loopen. Ook de mannen waren alle druk aan den arbeid. Eenige vlochten korven van teenen, of maakten matten van fijne en gekleurde biezen, andere weder vervaardigden allerlei gereedschappen voor hun huishouden of voor hunne akkers. De smits, de koperslagers, de pottebakkers, lijnwaadschilders - de schoolmeester met zijne kinderen - in één woord - elk die niet door ziekte of ongemakken verhinderd werd, was voor zijne hut, of onder de boomen aan den arbeid. Geene toop in welke men niet wevers met hun getouw zag. Kleine jongens speelden of huppelden vrolijk om hen heen; die wat ouder waren, hielpen den vader de gebrokene draden weder aanhechten, of droegen hem den pot met kanje (rijstwater,

dat men in plaats van stijffel gebruikt,) en den borstel of kwast na. Ook wij legerden ons in eene fraaije Manga toop, hoewel er zich drie chauderies in het dorp bevonden - en hielden een vrolijk maal. Mijn reismakker had onder weg eenige snippen en een paar duikers geschoten; doch ook zonder deze vogels, zouden wij evenwel geen gebrek aan levensmiddelen gehad hebben; het dorp was er overvloedig van voorzien; hoenders, eenden, ja zelfs kalkoenen werden ons te koop aangeboden - en aan eijeren, versche boter en melk, ontbrak het ook niet. De beesten geven in gindsche landen, wel is waar, op verre na zoo veel melk niet, als in Europa, ook is dezelve niet zoo vet - doch die men er krijgt, is ten minste zuiver, en zoo als zij van de koe komt, en niet half met water vermengdIn de meeste steden en dorpen, langs de Kust, zoo wel als in Bengalen, komen de landlieden des morgens met hunne melkbeesten voor de deuren hunner klanten.. Mijn vriend, zoo wel als de Koelies, hadden zich voort na het eten in het warme zand uitgestrekt, om een middagslaapje te houden. Daar wij eerst over een uur zouden vertrekken, wilde ik intusschen eene wandeling doen, om dit schoone dorp te bezigtigen, en tevens te zien, of ik mamia met hare makkers niet konde ontdekken. Zij moesten Ventapalam passeren, en zoo ik had verstaan, zouden zij er een paar uren vertoeven, om er het middagmaal te houden. Sedert ik Periatschiereloe had verlaten, was zij bijna niet uit mijne gedachten geweest. In der daad, het speet mij regt, dat ik deze beminnelijke persone met zoo veel verachting had behandeld, en haar den betel, op zulk eene beleedigende wijze, weder terug had gezonden. Om haar niet geheel voor het hoofd te stooten, had ik denzelven met dankbetuigingen behooren aan te nemen, en, voor het overige, haar aanzoek, onder het een of ander voorwendsel, als onpasselijkheid, of dergelijke, van de hand kunnen wijzen, in plaats van de Daija, die mij hare boodschap bragt, zoo ruwelijk weg te jagen; hierin had ik haar zeer

gehoondBij de Indiaansche vrouwen of meisjes, zoo wel als bij de Mestiessen, en andere, wordt het als een groote hoon aangemerkt, wanneer een manspersoon, dien zij, het zij uit vriendschap, of uit genegenheid, met den betel begiftigen, denzelven weder terug zendt, voornamelijk zoo dit op eene versmadelijke wijze geschiedt., en strijdig met de manieren en de wellevendheid der Indianen, (die ik, terwijl zij voor mij danste en zong, toonde zoo wel te weten) gehandeld. Ik oordeelde het dus billijk, haar hierover mijne onschuldiging te moeten maken, en haar door een geschenk (zoo zij het wilde aannemen) eenigzins weder te bevredigen. Te dien einde begaf ik mij op weg, nadat ik te voren mijnen reismakker van mijne te doene wandeling had verwittigd. Niet twijfelende, of ik zoude haar wel, in de eene of andere chauderie, met haar gezelschap vinden. Schooner en vermakelijker oord, dan dit dorp, had ik op de gansche reize niet ontmoet - een waar paradijs! ik kan er nog met innig genoegen aan denken. Welk eene menigte, welke aangename verscheidenheid van hoog en digt geboomte, zonder orde of kunst, en in de, mij zoo zeer behagende, wildheid verspreid - als of de altijd beminnelijke vrije natuur, die zelve had geplant. Hoe koel, hoe verkwikkelijk is het in de uitgestrekte dreven der prachtige kokosboomen, die hunne ruischende kroonen, als koningen van het woud, boven alle andere verheffen. Deze ongestoorde woningen van zoo velerlei vogeltjes en voornamelijk der vlugge eikhorentjes, die zich daar, naar hartenslust, met de jonge melkachtige vrucht voedenDe menigte dezer diertjes in die landen, is ongeloofelijk. Zij houden zich bij voorkeur in de kokosdreven op, welker vrucht zij boven andere beminnen, hoewel zij in de boogaarden ook veel schade doen. Met hunne spitse tandjes, als naalden, maken zij van boven een gat in de kokosnoot, drinken en eten de vrucht er van binnen uit, waarna zij dezelve van den steel afbijten. Zij verschillen van onze eikhorentjes niet, als dat zij graauw zijn, met eene witte streep langs den rug, ook zijn zij veel kleiner.. Vermakelijk is het te zien, hoe deze

bevreesde diertjes uit elkanderen stuiven, wanneer men onverwachts in eene eenzame toop treedt, waar zij bij troepen hier en daar in het zand dartelen en spelen. Met sprongen en zetten rennen zij uit al hunne magt, elk naar zijnen boom, om zich in den digt bebladerden top te verbergen, tot dat, zij van hunnen eersten schrik bedaard, langzamerhand, en al sluipende, weder naar beneden dalen, en den grond bereikt hebbende, met even dezelfde snelheid, waarmede zij wegvlugtten, weder bij elkanderen komen, om hun gestoord spel te hervatten. Als een woud van masten, vertoonen zich de dreven der schoone KangasDe Kanga is de areekboom, wiens noot, die volmaakt de grootte en gedaante van een ei heeft, bij den betel wordt gebruikt. De areeknoot is met even zulke haarachtige vezelen als de kokosnoot omgeven. De boom zelf gelijkt veel, zoo in stam als in bladeren, naar eenen kokosboom, uitgenomen dat deze laatste hooger en zwaarder, en zijne takken en bladeren langer zijn., met hunne gladde en effene stammen. Welk een aangenaam gezigt verschaffen niet derzelver oranjegekleurde vruchten, die in

digte trossen, als druiven, onder het donkergroene gewelf hangen. Hoe heerlijk staat daar de BiraléDe Biralé is een zeer hooge en dikke boom; de bladeren zijn zeer blinkende, eenigzins waaijervormig, doch aan de eene zijde langer en spitser, dan aan de andere; de vrucht heeft de gedaante van eenen ajuin; zij hangen in risten, te gelijk met de bloemen, tusschen zeer lange, bruine, vezelachtige draden of spruiten, die zich als dikke paardestaarten vertoonen. Daar deze vruchten niet te gelijk rijp worden, zijn er groene, gele, roodachtige en donkerroode, aan eene en dezelfde rist, hetwelk met de ligtgele bloemen een zeer schoon gezigt levert., met zijne bruingroene en blinkende bladeren. Als paardestaarten, hangen aan de onderste takken van de kruin de vezelachtige spruiten, tusschen welke de ligtgele bloemen, tegelijk met de lange risten der veelkleurige vruchten zich vertoonen. Hier spreidt de geweldige hooge en zware SantchemieHet vocht van dezen boom is eene dikke melk, zeer bitter en scherp. Wortel en takken zitten er vol van, voornamelijk de bladeren, uit welke zij, wanneer men dezelve vaneen scheurt, of breekt, bij droppelen uit komt sijperen. zijne breede takken,

digtbegroeid met melkachtige bladeren, van alle kanten uit; men ziet er de SibonnéDe Sibonné heeft de eigenschap, dat hij, wanneer zijne bloemen beginnen uit te barsten, alle zijne bladeren verliest, en dezelve niet weder verkrijgt, voor de vrucht rijp is., de PolegaDe Polega, mede een zeer hooge, doch niet dikke boom. De stam loopt regt op, zoo ook de takken; de bloemen hebben eenen sterken aromatischen reuk, en zijn donkerrood van kleur., en ontallijke andere lommerrijke boomen, van verschillenden aard en grootte, die in groepen en dreven, of bij enkelen door het dorp verspreid staan. Sommige van welke tot een verzekerd oponthoud aan eene menigte aapjes dienen, die onverhinderd in dezelve rondklauteren, en gerust den nacht afwachten, om op hun gemak de boogaarden te kunnen bestelen. Hoe liefelijk is de uitwaseming van de KadoumoullaDit is de wilde Mougarie, eene witte bloem, veel gelijkende naar den jasmijn, van eenen zeer liefelijken reuk; zij groeit op eenen zeer hoogen en schaduwrijken boom., en welke aangename geur spruit uit de gele bloempjes der Ka-dagaDe Kadaga. Deze bloemen groeijen mede aan eenen hoogen boom, zijn geel, en van gedaante als de tulpen, doch kleiner; zij hebben eenen specerijachtigen reuk., en uit de harige bloemtrossen van de KalderaDe Kaldera of Kaloeda, is een heesterboom, zeven of acht voeten hoog, wiens onderste takken zich altoos naar den grond krommen, in welken zij, even als de Ala, of Ficus Indica, zich weder hechten, en op nieuw wortel schieten. De bladeren van dezen boom zijn zeer lang en spits, als die der Aloë, en met drie rijen doornen bezet; de bloemen zijn wit, en vertoonen zich als harige vlokken; zij geven eenen zeer liefelijken reuk van zich, die zich verre verspreidt. De vrucht gelijkt in alles veel naar den Ananas, doch zij is niet eetbaar, dan voor de ezels, die op dezelve, en voornamelijk op de bladeren, zeer verlekkerd zijn. Men noemt deze dieren in het Malabaarsch Kalde, van daar, dat deze heester den naam ven Kaldera heeft.; iedere bloemboom is met eenen bijzonderen welriekenden dampkring omgeven, en uit elken boogaard kwam mij een stroom van verkwikkelijke en hartsterkende lucht te gemoet. Welk een onnoemelijk getal van schoon gekleurde vogeltjes, zijn niet in deze bosschaadjen en in de topen! Daar is, onder anderen de bonte Kowiel, met zijne sluitende stem. In het manga bosch is zijn liefste verblijf, zijne smakelijkste spijze. Verheugd in zijnen overvloed, zit hij tusschen de digtbebladerde takken, en verzadigt zich ongestoord met de goudgele vrucht. Hoor! hoe de MatchikaMatchika: hij leeft alleen van vliegen., in de bloemrijke boschjes, de melodische toonen, door zijne kleine keel gorgelt, terwijl de kirrende tortelduiven elkanderen van boom tot boom beantwoorden - en het heldere geroep van den ScharoekhScharoekh: eene soort van kwartel. elke pauze vervult. Vergeefs had ik alle de chauderies, en zelfs een paar trivasels bezocht, en bij de reizigers, die zich in dezelve bevonden, zoo wel als bij de Inwoners, naar de Soetredharies vernomen. Geen mensch konde mij er iets van zeggen, niemand had haar gezien. - Zij waren dus niet in Ventapalam, noch er door getrokken. Waarschijnlijk, dat zij eenen anderen weg inge-slagen, of zich naar een der omliggende dorpen begeven hadden. Ik moet bekennen, dat ik er een inwendig verdriet over gevoelde. De gedachten, van haar niet weder te zullen ontmoeten, maakte mij regt mistroostig, en vermeerderde het verlangen, om haar nog eens te mogen zien en spreken. Alhoewel het reeds drie uren, en dus bijna tijd was, om af te reizen, konde ik het echter van mij zelven niet verkrijgen, om weder naar mijn volk terug te keeren. Ik besloot er eindelijk toe, doch wilde nog voor het laatste de chauderie bezoeken, die aan den grooten weg stond, langs welken wij gekomen waren, en dien zij ook moesten passeren, om te zien, of ik haar niet konde ontdekken en, - zoo ik haar dan niet gewaar werd - zonder vertoeven vertrekken. Met een kloppend hart stond ik daar, en zag langs den zandigen weg, in de wijde ruimte. Nu en dan meende ik, van verre den troep te zien aankomen, en telkens waren het andere reizigers; en

alhoewel dezelve mij, als uit eenen mond, verklaarden, geene Soetredharies te hebben gezien of ontmoet, hoopte ik echter, dat zij nog wel zouden komen opdagen. Het eene kwartier uur verstreek dus na het andere; ik ging er op het laatst bij zitten, dewijl ik door het staan en rondloopen, moede was geworden. De hemel weet, hoe lang ik hier nog had blijven uitkijken, indien kapitein huau, ongerust over mijn lang wegblijven, mij niet met eenen der Koelies had komen opzoeken. Zij hadden door het gansche dorp te vergeefs naar mij gevraagd en omgezien. Eindelijk vernamen zij van eenige reizigers, die even waren aangekomen, dat er een Vellakaren, of Blanke, buiten het dorp, aan den grooten weg zat. Mijn reismakker was niet weinig verwonderd, van mij daar als op schildwacht te vinden, en vroeg er mij de reden van; ik maakte eenige uitvlugten, keerde, inwendig zuchtende, met hem naar onze legerplaats terug, en zonder hoop van dit

meisje ooit weder te zien, stapte ik stilzwijgend, en met de tranen bijna in de oogen, in mijnen Palanquin, en wij verlieten Ventapalam. Wat wil dit beduiden? vroeg ik mij zelven, toen ik wederom tot bedaren kwam; ik hoop immers niet, dat ik op deze Soetredharie verliefd ben, dat ware in der daad om te lagchen! en echter zoude ik het welhaast moeten gelooven; waarom anders deze neerslagtigheid, van haar niet te hebben aangetroffen? deze ongerustheid en dit angstig verlangen, om haar te zien en te spreken? En welk eene dwaasheid! - eene gegemeene danseresse, wier aanzoek ik, om goede redenen, eerst van de hand had gewezen, door het gansche dorp wederom op te zoeken, hare aankomst met het grootste ongeduld af te wachten, om mij bij haar, voor eene gewaande beleediging, te verontschuldigen, en haar door geschenken te bevredigen. Ik schaamde mij over mij zelven, en was hartelijk blijde, dat zij met hare makkers niet in het dorp waren aangekomen, terwijl ik daar, zonder aan reize of vertrek te denken, aan den grooten weg naar haar zat uit te kijken; of dat ik haar in een der chauderies niet had ontmoet. Zij zoude, had zij bespeurt dat ik met haar was ingenomen, waarschijnlijk alle hare kunst en vermogen in het werk gesteld hebben, om mij te verstrikken - en zich geheel van mijn hart meester te maken. En wie weet, waartoe zij mij niet had kunnen brengen. Want deze meisjes zijn aanhalend en verleidend, in den hoogsten graad, en zoo men zich eens in hunne boeijen begeeft, is het moeijelijk om er zich weder van te ontslaan. Mogelijk ware ik dwaas genoeg geweest, haar in mijnen Palanquin te volgen, en met den troep van dorp tot dorp tot naar Madras te reizen; het zoude de eerste buitensporigheid niet zijn, die de liefde mij had doen begaan. Het is waar - zij was schoon, zeer schoon; doch hare fiere en trotsche houding, de gevoeligheid, die zij den volgenden morgen, wegens het versmaden van haren betel, betoonde, en voornamelijk de tranen, die zij bij mijn vertrek scheen te storten - hadden meerder indruk op mij gemaakt, dan hare bekoorlijkheden. Naar waarschijnlijkheid was dit echter alles gemaaktheid en kunst; ik wist immers welke bekwame pantomimes zij zijnIn het vervolg van dit werk, zal zij in een zeer edel karakter verschijnen.. Ik nam dan het vast besluit, niet meer aan haar te denken, en nog veel minder naar haar om te zien; en mij nu weder als naar gewoonte, met de beschouwing van het landschap, dat wij doorreisden, vermakende - herinnerde ik mij aan Venta-palam, dat wij zoo even hadden verlaten. Ik ging overeind in mijnen Palanquin zitten, om, terwijl wij ons van hetzelve verwijderden, met aandacht te zien, hoe het zich in het verschiet opdeed, en deszelfs stand en gelegenheid op te merken; want ik had het tot mijne toekomende woonplaats verkoren. Hoe liefelijk lag het daar, in den glans der zonne, en omringd van het bekoorlijkste landschap, als de lusthof eener toovergodin. Nergens had ik een dorp gevonden, dat mij zoo wel had bevallen, en dat zoo zeer naar mijn lievelingsoord, het door de Engelschen verwoeste Sadras, geleek. Zoo het mij mogelijk geweest ware, en mijne omstandigheden het mij hadden toegelaten, zoude ik mijne reize op eenmaal hebben kunnen staken, om, zonder eene trede verder te doen, mij in hetzelve neder te zetten: want mijn plan van levenswijze had ik reeds voor lang bij mij zelven gevormd. Zekerlijk was het wat romanesk, doch echter heel gemakkelijk uit te voeren, en volgens hetzelve zoude ik er, naar mijne

toenmalige denkwijze, die tot nu toe nog dezelfde is, ten hoogste gelukkig en vergenoegd geleefd hebben. Ik verheugde mij nu inniglijk eenmaal mijne keuze gedaan te hebben, en dat ik eindelijk eene plaats had gevonden, die zoo volmaakt aan mijne wenschen beantwoordde, en waar ik het geliefde plan van afzondering, met hetwelk ik sedert langen tijd zwanger ging, ten uitvoer konde brengen. In Ventapalam, schreef ik in mijn memorie-boekje, in Ventapalam, zal ik eens deze rust, dat voor mij zoo bekoorlijk landelijk leven genieten, naar hetwelk mijn hart zoo lang gezucht heeft, daar hoop ik, dat mijne reizen en zwervingen zich zullen bepalen, en mijne tegenspoeden een einde hebben. Ventapalam, op de kust van Chormandel, op 15 graden, 46 minuten noorder breedte, - en waar ben ik nu! - Oijdelheid der menschelijke besluiten en ontwerpen! ik zag dat schoone dorp nooit weder! Verre, verre van hetzelve, en van de ruste, het vergenoegen en de onafhankelijkheid, die ik er in hoopte te genieten; verre van alle deze verrukkelijke tooneelen der milde natuur - slijt ik treurig mijne

laatste dagen, in een koud en guur gewest over hetwelk de barre winter, den meesten tijd van het jaar, zijnen ijzeren arm uitstrekt - een voor mij in alle opzigten onvriendelijk land, dat ik voor altoos had verlaten, en in hetwelk mijn noodlot mij weder terug wierp. Doch wijkt voor ditmaal, gij kwellende en smartelijke herinneringen, die mij zoo menige oogenblikken verbittert. Om vier uren des achtermiddags, maakten wij halte in Kallioer, een klein dorp, op eene hoogte gelegen. Hier kochten wij een' kalkoen, voor eene halve ropij, waarvan ik Francisco een Pillau liet bereiden - en na eene verkwikkende nachtrust, begaven wij ons met den dageraad weder op reis. Het zal acht uren geweest zijn, toen wij aan de Nelaar kwamen; eene tamelijk breede en diepe rivier, die in den regen-mousson vaak over hare boorden treedt, of, tusschen dezelve gedrongen, snel en schuimend naar beneden stroomt; doch nu was zij bijna uitgedroogd, en in het midden van derzelver zandige bedding, vloeide alleenlijk een klein waadbaar beekje. Hooge en schaduwrijke boomen bezoomden in menigte, zoo ver het oog konde

bereiken, de beide oevers - en in schilderachtige groepen verhieven zich tusschen beide de wilde palmen, op de zandige heuvels. Ik liet hier halte maken, om er ons ontbijt te nemen, want wij waren dezen morgen, zonder hetzelve, van Kallioer vertrokken. Mijn reismakker, die gansch achteruit was gebleven, kwam intusschen op, en wij legerden ons onder een paar schaduwrijke BonéraïBonéraï: deze boom is zeer hoog, met eenen regtopgaanden doch knoestigen stam; zijne takken zijn fraai, en welgevormd, en digt begroeid met lange en breede bladeren, van eene donkere groene verwe, en eenigzins blinkende. De bloemen zijn goudgeel, veel gelijkende naar riddersporen, en van eenen zeer aangenamen reuk, De vrucht, die klein en rond is, als eene kers, is wrang van smaak, en niet eetbaar., die hunne digtbebladerde takken broederlijk inéén hadden gestrengeld; om de rijst, die van den vorigen avond was overgebleven, te etenMen kan de gekookte rijst geenen nacht over laten staan, zonder dat zij zuur wordt; om dit te beletten, doet men dezelve des avonds onder water, hetwelk men dan des anderen daags morgens, wanneer men zijn ontbijt met dezelve neemt, er weder afgiet. Dit noemt men koude rijst.. Een aangenaam

en verkwikkelijk koel windje, bragt van tijd tot tijd, geurige stof, van eenige hoester-bloemen, tot ons over. Het zacht afglijdend beekje, met de bloeijende oevers, de rijkdom van begroeijing van het schoon geschakeerd landschap, de verre bergen, op welke de heldere hemel scheen te rusten - alles bekoorde en verrukte mij, en vervulde mijn hart met een genoegen, met eene tevredenheid die niet wel is te beschrijven. Toen wij ontbeten hadden, staken wij onze cegaren aan, namen elk eene verwarmende teug op de koude rijst, en terwijl de Koelies bezig waren hunne potten en pannen te reinigen, en hunne handen en voeten te wasschenDe Indianen wasschen na het eten niet alleen hunne banden en mond, maar ook hunne voeten; dit wordt eene halve ablutie, of bad, genoemd., begaf mijn reismakker zich intusschen vooruit, en wij volgden hem eene poos daarna. Zoo naderden wij het groote en schoone dorp Pondietpitly, welks tempels hunne pi-ramiden boven het veelkleurig geboomte, dat hetzelve omringde, verheften. Uit het dorp klonken ons de schelle cimbalen, met het bulkende geluid van de toetarés en kombous, van verre te gemoet. Wij vonden alle de inwoners op de been, vrouwen en meisjes, in hunnen besten opschik; overal was gezang en blijdschap. Hier en daar zagen wij eerepoorten van Bamboes gemaakt, en met bloemen omwonden, door welke de processie moest trekken, in één woord, men vierde de Nobonie. Dit feest duurt negen achtereenvolgende dagen, waarom hetzelve Nobonie, van Nobo, dat negen in de Samscritische taal beteekent, genaamd wordt. Het wordt gevierd ter eere van de drie opperste Godinnen, Porbhotie, vrouw van Sieb; Lokhié, die van Bieschn - en Sarasouttie, de vrouw van Brama. Men verbeeldt de eerste, door allerlei wapentuig, als zijnde de godin der vernieling en oorlog; de tweede wordt verbeeld, door paarden, koeijen, rijtuigen en gra nen, als de godin des overvloeds, en de

derde door boeken, muzijk - instrumenten en schrijfgereedschappen; als zijnde de godin der wetenschappen en harmonie. De getrouwde vrouwen vieren voornamelijk dit feest, ten einde van deze godinnen, lang leven, rijkdom en wijsheid voor hare mannen en familie te verkrijgen, en zij onthalen elkanderen op dien tijd, met spijs en suikergebak; ook zijn de Nobonie voor de kinderen dagen van vreugde en vermaak; zij gaan, met hunne leermeesters aan het hoofd, en fraai opgeschikt, voor de huizen van voorname personen, en van hunne ouders en familie, en zingen liederen, door hunne meesters opgesteld, en op het feest en de personen passende, waarvoor zij geld, lijnwaad, of rijst ontvangen, hetwelk de meester naar zich neemt. De chauderie, voor welke mijne Koelies mij bragten, bevond zich niet ver van eenen zeer fraaijen tempel, aan Sieb gewijd; doch omdat dezelve te vol vreemdelingen was, beval ik hen, eene andere, een weinig afgelegener, te zoeken - terwijl ik en mijnen vriend huau, achter den legen Palanquin wandelden. Naauwelijks waren wij geplaatst, of een man trad voor mij, maakte eenen diepen salam, trok toen twee fluitjes, elk omtrent anderhalve span lang, uit zijn madde (gordel), en de beide mondstukken, ieder in een zijner neusgaten stekende, begon hij, met zeer veel kunst en gemakkelijkheid, op dezelve te spelen. Het meest verwonderde mij, dat hij op ieder dezer fluitjes een bijzonder deuntje blies. Hij behoorde onder eene soort van bedelmonniken, die men Schonie noemt. De meeste zijn uit de lage stammen der Soeders. Zij hebben een opperhoofd, en zekere regels, waarnaar zij zich gedragen, onder anderen mogen zij niemand om eene aalmoes aanspreken, maar moeten alleenlijk door teekenen hunne begeerte te kennen geven, of wel door het doen van het een of ander kunststuk of behendigheid, dezelve inzamelen. Dus vindt men sommigen onder hen, die twee a drie instrumenten te gelijk spelen, andere zijn buiksprekers, of knnnen een half uur, en langer, op een been onbewegelijk staan, en dergelijke; voor het overige zijn zij, gelijk alle bedelmonni-


SCHANIE. of bedel-monnik.
ken, luiaards, die, in plaats van te werken, liever rondslenteren, en zich zelven den tijd, en den goeden menschen het geld afstelen.  Voort na het eten verlieten wij Pondietpitly, en begaven ons weder op reis. De korte tijd, dien wij in dit dorp bleven, liet mij niet toe, hetzelve rond te wandelen. Zoo veel als ik echter ter loops zag, is het groot, zeer schoon en wel bevolkt, en vol van eene verscheidenheid van schoone lommerrijke boomen en plantsoenen, beteltuinen, kanga- en kokostopen, met vele palma longa. Wij zetteden onze reize voort, door eene schoone landstreek. In het begin hadden wij groote uitgestrekte tabaksvelden aan beide zijden, op wier teelt de inwoners van het bovengemelde dorp zich bijzonder schenen toeteleggen; vervolgens eene bekoorlijke afwisseling van fraaije boschjes en velden, van allerlei granen, uit welke, tot in het verre verschiet, dorpen en gehuchten zich verhieven. Mijn reismakker konde bijna niet meer voort; ik was in der daad regt met hem verlegen. Wij hadden hem, alhoewel hij

ons ver vooruit was geweest, wel haast wederom ingehaald, en niet lang daarna bleef hij weder zoo ver achter, dat wij hem bijna gansch uit het gezigt verloren, zoo dat ik mijne Koelies, zoo als ik dikwijls doen moest, beval halte te maken, om hem in te wachten. Een schoone AlaMen noemt hem ook Alou, Asvatha en Pipal. De Indianen zeggen dat hij vijfhonderd jaren groeit, eer hij zijnen volkomen wasdom heeft verkregen. Ik zal op zijne plaats van dezen wortelboom eenige nog onbekende bijzonderheden zeggen., of Ficus Indica, die niet ver van den weg stond, bood ons hiertoe zijne verkwikkelijke schaduwe aan. Alhoewel deze boom nog jong, en naar gissing niet boven de honderd jaren oud konde zijn, had hij reeds een talrijk kroost van verschillenden ouderdom, grootte en gedaante, om zich heen, 't welk hem in eenen omtrek van naar gissing; duizend schreden, omringde. Men kan zoo eenen ontzaggelijken zoon der aarde niet zonder eene soort van eerbied en verwondering aanschouwen. De ruwe, knoestige moederstam, van eene verbazende hoogte en omvang; de breede horizontale digtbebladerde takken, wonderlijk ineen gestrengeld, van welke de nog in de lucht zwevende kinders, als wimpels naar beneden hangen, en door den wind heen en weder bewogen, naar de aarde reikhalzen, om zich in dezelve, even als hunne oudere broeders te vestigen, en er voedsel en kracht van te ontvangen. Op de breede wolkendragende kruin van dezen reus des wouds, heeft de Avoutrou zijn nest, en Kraanvogels en Koukos, verkiezen er hunne rustplaatsen. Het was reeds donker, toen wij te Paalpette aankwamen. Dit dorp, zoo klein als het was, scheen een groot getal Inwoners te bevatten. Ook hier was alles leven en vrolijkheid; muzijk en gezang klonken van alle kanten, vuurpijlen vlogen in menigte ten hemel - en de piramiden der tempels waren tot in den top, door de brandende flambouwen, die uit de vensters staken, verplicht. De chauderie, voor welke wij halte maakten, was eene der grootste, die ik nog had ontmoet, en alhoewel er zich eene me-nigte reizigers en vreemdelingen in bevonden, was er echter nog overvloedige ruimte voor ons en den Palanquin. Ik liet terstond uit denzelven de mat, die ons tot tafel en mijnen vriend tot een bed diende, nemen, en na wij boven in den muur, of nissen, een paar brandende letchemies hadden laten plaatsen, om ons te verlichten, begaven wij ons aan het maken van eene goede kom met punch, tot welke wij de ingredienten reeds hadden laten inkoopen. Terwijl wij hier mede bezig waren, trad, tot onze niet geringe verwondering, uit eenen donkeren hoek van de chauderie, een Engelsch soldaat haastig te voorschijn; die ons zeer beleefd, in het hollandsch, groette, en welkom heette. Hij had ons, zoo hij zeide, de geliefde moedertaal hooren spreken, en het was hem onmogelijk geweest, zich zoo nabij een paar landslieden te bevinden, zonder dezelve zijne opwachting te maken, en het vermaak te genieten, van zich voor een oogenblik met hen te onderhouden. Wij heetten hem op onze beurt welkom, verzochten hem, bij ons te gaan zitten, en

deel aan onze punch te nemen - waartoe hij zich niet lang liet noodigen. Wij vroegen hem, als ligt is te denken, wie hij was, en door welke gelegenheid hij zich in Oost-Indië en in dienst der Engelschen bevond. - Zijne droevige geschiedenis kan mogelijk eenigen mijner Lezers te stade komen, en hun tot een waarschuwend voorbeeld verstrekken - hier is zij: - Wilgenblad was zijn naam. Zijn vader was een welgesteld kleeremaker te Leyden geweest. Na deszelfs dood had hij den winkel voortgezet, en leefde met zijne oude moeder en twee zusters, eenige jaren lang, zeer vergenoegd en gerust - toen er onverwachts in de stad een groot heer uit Oost-Indië op kwam dagen. Deze heer was nu niemand anders dan een bakkers zoon, mede uit Leyden, die in zijne jeugd niet hebbende willen deugen - eindelijk naar Oost-Indië - het groote rasphuis van Europa, was geraakt; vanwaar hij nu, tot verwondering van elk, die hem of zijne ouders kende, na een afzijn van vijftien jaren, met schatten beladen, weder terug keerde, en iedereen, door den staat

en de pracht, die hij voerde en ten toon stelde - de oogen verblindde. Op onzen wilgenblad voornamelijk, maakte dit eenen diepen en noodlottigen indruk. Hij verloor op eenmaal den lust tot den arbeid en tot zijn beroep; Europa was hem tegen - en zijne gedachten waren nu onophoudelijk op het schoone en rijke Oost-Indië gevestigd. Hij was nu, door de terugkomst van des bakkers zoon, volkomen overtuigd, dat al wat hij weleer van gindsche landen gehoord en gelezen had, en dat hem toen ongeloofelijk voorkwam, de zuivere waarheid was. Hij verbeeldde zich, dat het goud en de edele gesteenten er in overvloed en bijna van geene waardij waren, en men er binnen korten tijd, en met weinige moeite, zoo veel schatten konde bijeen vergaderen, als men maar begeerde - en zijn besluit was genomen. Onder het voorwendsel van een plaizierreisje, en om tevens eenige bezigheden af te doen, verliet hij zijn huis, zijn beroep, zijne oude moeder en nog ongetrouwde zusters, en snelde naar Amsterdam; waar

hij, terstond, zonder zich eens aan eenen oom, die hij er nog had, bekend te maken, of denzelven om raad te vragen, op een naar Batavia gereed liggend schip, als soldaat dienst nam; want hij had gehoord, dat de soldaten ginds aan den wal worden bescheiden, en niet, als de matrozen, van schip op schip, door gansch Indië, behoeven rond te zwerven; en in het volle vertrouwen, van binnen eenige jaren, met een aanzienlijk kapitaal, weder terug te keeren, begaf hij zich zoo spoedig mogelijk aan boord; schreef aan zijne moeder, op het oogenblik dat het schip zoude afzeilen, eenen brief, waarin hij haar zijn voornemen en zijne hoop te kennen gaf, en haar wegens dit schielijk besluit, om vergiffenis smeekte. Reeds op de reize ontdekte hij, uit hetgeen hij, van dezen en genen, die in die landen geweest waren, hoorde, dat hij in alles een verkeerd denkbeeld van dezelve had gehad, en bijgevolg wat te voorbarig in zijn besluit was geweest. Hij zoude zeker wijzer gedaan hebben, er eerst met zijnen oom over te raadplegen - doch gedane zaken nemen geenen keer, dacht hij -

mogelijk was het er zoo erg niet gesteld, als men hem wilde doen gelooven, en de herinnering aan den dommen bakkers zoon, die er zoo rijk was van daan gekomen - beurde zijne zinkende hoop op. Doch hij bevond zich nog geene drie dagen te Batavia, of de oogen waren hem geopend; hij zag nu dat hij een dol stuk begaan had, zich zoo, zonder noodzakelijkheid, van zijne familie, van zijn huis, van zijn beroep te hebben afgescheurd, om een allerrampzaligst, en slaafachtig leven, in een vreemd en ver land, te leiden, waar men volstrekt, zonder de gunst van den eenen of anderen grooten, of zonder vrienden niet kan voortkomen; deze had hij nu niet, en om die te verkrijgen, was hij niet in het geval of in de gelegenheid. Hij vond niemand, die zich zijner aannam, niemand, die hem eenige opmerking waardig oordeelde. Hij was en bleef soldaat - en een soldaat bij de Hollanders in Indië, is (ten minste in dien tijd was het zoo) maar een armzalig schepsel, en van niemand geacht of aangezien. In plaats van op Batavia te blijven, zoo als hij had gedacht, zond men hem van het

eene naar het andere kleine kantoor of buitenpost, waar hij een ellendig en allerkommerlijkst leven leidde. Eindelijk werd hij in garnizoen naar Nagapatnam, op de kust van Choromandel verplaatst - hier nam hij het besluit van te deserteren, en tot de Engelschen over te loopen, in de hoop, dat het hem, bij deze natie beter zoude gelukken zijn fortuin te maken; dewijl zij altoos dan met de eene, dan met de andere Indische mogendheid, in den oorlog was, en er dus braaf buit voorviel. Zijn voornemen was niet eerder te repatrieren, voor hij een goed sommerje bijeen zoude hebben; want kaal en naakt weder in zijne geboortestad te verschijnen, wilde hij niet. Hoewel hij het nu in den beginne wat ruimer had, dan bij de Hollanders, omdat de Engelschen hunne soldaten ginter beter kleeden en betalen, en hij ook dikwijls met den eenen of anderen troep van hun volk op eene roofpartij werd uitgezonden, ja zelfs een paar provinciën had helpen uitplunderen, scheen het bloedgeld, dat hij daardoor verkreeg, echter geenen zegen te hebben; het slipte hem telkens weder door

de vingeren - wat hij ook deed, hij konde nooit iets bijeen brengen, nog avanceren, hij was en bleef altijd soldaat. De vermoeijenissen van de geforceerde marschen, bij dergelijke roof expeditiën, ten einde den geen kwaad vermoedenden Indiaanschen prins of vorst te verrassen en onverhoeds op hen lijf te vallen; gevoegd bij het losbandig leven, dat hij vaak tegen wil en dank onder zijne Engelsche makkers moest leiden, om hun niet voor het hoofd te stooten, hadden zijne gezondheid grootelijks gekrenkt. Hierbij kwam nog, eene kwalijk genezene wonde, die zich van tijd tot tijd wederom opende, en die hem geheel tot den dienst onbekwaam maakte. Nu zond men hem naar het kortelings veroverde Neloer - om er, als invalide, het overige van zijn rampzalig leven, in droefheid en naberouw, weg te kwijnen. Wat zijne moeder betreft, dezelve was, zoo als hij van eens buurmans zoon, dien hij gevallig te Nagapatnam aantrof, vernam, op het lezen van zijnen brief, terstond van schrik aan eene beroerte dood gebleven. Van zijne zusters had men se-dert niets gehoord, zij waren uit de stad geraakt - niemand wist waarheen. Dus eindigde hij zijne treurige geschiedenis, onder het storten van eenen vloed van tranen, die de onzen mede uitperste. Wij bleven tot na middernacht bij elkanderen zitten; eindelijk namen wij een hartelijk afscheid van den ongelukkigen man - en begaven ons tot rust. Doch zijn treurig verhaal, en zijnen wanhopigen staat, zweefden mij gestadig voor den geest - en beletten mij den slaap. O! hoe veel zijn er niet! hoe veel had ik niet gezien en gekend, die even als hij, hun vaderland en een goed bestaan hadden verlaten, in de hoop van in Indië schatten te verzamelen, en er, in plaats van dezelve, kommer en ellende, of het graf vonden. De meeste menschen maken zich van deze, sedert lang uitgeputte en uitgeplunderde, gewesten, zeer verkeerde denkbeelden. Sommige zelfs, zijn in den waan, dat het goud daar van geen meer waarde is, dan bij ons het ijzer, dat paarlen en diamanten er bijna te geef zijn, en dergelijke ongerijmdheden meer; het algemeen gevoelen is,

dat er oneindig meer, schielijker en gemakkelijker, geld kan gewonnen worden, dan hier - doch men bedriegt zich. Met het geld winnen (te weten op eene eerlijke wijze) is het ginter even eens gesteld dan bij ons. Wel is waar, dat er met den handel veel gedaan wordt, doch dezelve is er, even als in Europa, aan tegenspoeden en wisselvalligheden onderworpen, en met den meesten voorspoed zoude men er echter zulke schatten niet mede bijeen kunnen vergaderen, als wel sommige Indiaansche heeren, na weinige jaren, te huis brengen. Het zijn alleen de gindsche ambtenaren, die in de gelegenheid zijn van zich te verrijken, de eene min de andere meer, al na dat hunne ambten vet zijnEr zijn ambten of posten, die jaarlijks een paar tonnen gouds opbrengen.. Zij behoeven voor geene verliezen of bankroeten te schromen, alles wat zij bijeen schrapen, is zuivere winst, hun handel gaat altijd vast - de Compagnie te bestelen, en de Inboorlingen uit te plunderen en uit

te zuigen - zijn twee takken die nooit missen, - ten minste in mijnen tijd was het zoo. Die dus in Oost-Indië een vast en verzekerd fortuin wil maken, moet er een goed ambt of post bekleeden, en hier toe kan men niet geraken, ten zij men met deugdelijke brieven van aanbeveling van hier voorzien zij, of ginter vermogende vrienden hebbe, en tevens zeer goed vleijen of liever kruipen kan - dit laatste voornamelijk, is een noodzakelijk vereischte. Is men nu eens aan de partij, dan raakt men er schielijk verder boven op, de bijzondere en geheime middelen en wegen om aan geld te komen, en voordeel uit zijne ambten te trekken, worden welhaast geleerd; kan men wat nieuws bedenken of uitvinden, om er nog meer dan zijn voorganger uit te halen, zoo veel te beter; voor verantwoording behoeft men niet zeer te vreezen, en zoo die al mogt geëischt worden, is zij toch maar pro forma; men is daar niet zoo onbarmhartig, om elkanderen het vel terstond over de ooren te trekken - integendeel, de een helpt den anderen voort, de

een ziet den anderen door de vingeren, of laat zich van hem omkoopen - doch hiervan breedvoeriger bij eene andere gelegenheid. Hoe vele goede menschen hier in Europa zijn er nietVan de ligtmissen, doorbrengers, deugnieten, enz., die men er jaarlijks, bij gansche troepen, naar toe zendt, eenige (dat om te lagchen is) opdat zij er zich zouden beteren, en andere om ze maar kwijt te wezen, wil ik niet spreken., die, van dit alles onkundig, zonder overleg, zonder beraadslaging of nagedachten, en wat het ergste is - zonder een eenige dezer bovengenoemde, en onontbeerlijke vereischten - op goed geluk derwaarts ijlen; of op hunne kunde, talenten en mogelijk braafheid en eerlijkheid steunende - vermeenen, dat men hen daar terstond met opene armen zal ontvangen, en in posten of ambten plaatsen - doch hoe deerlijk vinden zij zich meest alle in hunne hoop en verwachting bedrogen, voornamelijk zij, die, om schielijk naar dat goud land te komen, onverschillig hoe, zich maar in der haast als soldaat of matroos la-ten aannemen; hoe haast worden zij hunnen misslag gewaar, en wenschen, met bittere tranen, dat zij er nooit hunne voeten hadden gezet; hoe vele zien niet met verlangende zuchten naar Europa terug, en vervloeken het oogenblik, in 't welk de gedachten van het te verlaten, in hunne ziele rees, en de hoop van fortuin te maken, hunne zinnen bedwelmde. Het is deze ijdele hoop, die den nijveren landman van den ploeg lokt, en den huishoudelijken burger van zijn matig inkomen. Hij ziet met een afgunstig oog, de verkwisting en pracht van den Indiaanschen Avonturier, die hem mogelijk eertijds diende, of dien hij weleer kende, in den nederigsten staat; en de begeerte naar evengelijke schatten, maakt zich op eenmaal van zijn hart meester; zijn lot, in hetwelk hij te vreden en gelukkig was, wordt hem nu ondragelijk; zijn beroep, dat hem en zijn huishouden voedde, begint hem te vervelen, en wordt hem eindelijk tot eene pijnlijke en moeijelijke taak. Zijn huis, zijn land zelfs - staat hem tegen; en het rijke Oost-Indië houdt nu nacht en dag zijne

gedachten bezig. De slaap wijkt van zijne oogen; in zijne verhitte verbeelding beschikt hij over de paarlbanken van Manaar, en de diamantmijnen van Golconda. Zijne eerzucht stelt hem reeds in verhevene posten; koningen en radjahs ziet hij aan zijne voeten, en het lot van gansche volkeren hangt af van zijnen wenk, - kortom - zijn besluit is genomen. Doof voor de smeekingen en de klagten zijner bedroefde vrouw en weenende kinderen, die hij aan onvermijdelijke armoede blootstelt, verlaat hij het zekere brood, om in verre en onbekende gewesten een onzeker geluk te zoeken - en ijlt naar het wiegende schip. Tijd, overweging, en alle de ongemakken op de moeijelijke en lange reize, - openen hem allengs de oogen over zijn dwaas bestaan, en eene pijnlijke onzekerheid en angst voor de toekomst vervullen zijne ziele - tot hij eindelijk het zoo lang gewenschte land betreedt, waar hij welhaast geheel van zijnen gouden droom ontwaakt, en alle zijne liefelijke hersenschimmen verdwijnen, als eene schemerende avondwolk

met nacht overdekt. De vernederendste onderwerping, de slaafachtigste dienstbaarheid, doen hem nu eerst regt het verlies van zijne vrijheid betreuren. Daar vindt hij harde meesters, ongevoelig en wreed, die, gelijk hij, zich Christen noemen; trotsche ambtenaren en grooten, zwellende van hoogmoed, en juichende in hunne magt. Hitte, honger, gebrek van allerlei aard, slagen, zware arbeid, alles vereenigt zich somtijds, om hem het leven te verbitteren. Het herdenken aan de zijnen, die hij aan de droefheid, aan armoede, aan de wanhoop overliet - vericheurt zijne ziel met wroeging. Zuchtende legt hij zich neder op de harde legerstede; zijne vrouw vertoont zich somtijds aan zijnen afgematten geest, hij ziet haar de vermagerde armen uitstrekken, om het bittere brood der armoede te ontvangen, - of hij verbeeldt zich nog te zijn, in het midden van zijn vergenoegd huisgezin, en omringd van zijne vrolijke en lagchende kinderen, die om hem heen huppelen, op zijne knieën zitten en hem om den hals hangen, - hij ontwaakt - en met hem ontwaken alle de

knagende herinneringen van vorige gelukkige dagen; het naberouw - en het gevoelen van zijnen wanhopigen staat, en zijne ellende en klagten, beginnen op nieuw, tot de dood zijn leven eindigt, of dat hij arm, en met een ziekelijk ligchaam, na een lang afwezen, in zijn vaderland mag komen, - waar hij somtijds vergeefs het reeds lang verstorven of verstrooid huisgezin zoekt. Dit nu is gemeenlijk het lot van het grootste gedeelte dergenen, die, zonder oorzaak, zonder noodzakelijkheid, en zonder overleg, hun land verlaten, en door de goudzucht aangespoord, als met geslotene oogen, op goed geluk, naar gindsche gewesten trekken. - De schildering die ik van het kommerlijk en ellendig leven, dat zij er leiden, heb gemaakt - is niet overdreven. Doch is er een uit den hoop, dien het gelukt, het zij door eenen vermogenden vriend of bloedverwant, dien hij er mogt hebben, of aantreffen, of door het geval - dat zoo menig groot man heeft gemaakt, zich boven zijne ongelukkige makkers te verheffen, in

ten te treden, en tot aanzien te geraken - vaart dan wel, gij landelijke en burgerlijke trouwe! Vaart dan voor altoos wel menschlievendheid, mededoogen, of eenige andere deugd, die nog zijne ziel versierden! Weggesleept door de dagelijksche voorbeelden van wreedheden en onderdrukkingen, die men er aan de ongelukkige Inboorlingen uitoefent, door de ongebondene en schandelijke levenswijze, die men er leidt, verliest hij welhaast alle zijne goede hoedanigheden, die hij door de opvoeding en den godsdienst verkreeg, of die hem natuurlijk en eigen waren. Hij wordt trotsch, opgeblazen, ongevoelig en wreed, en de heersch- en goudzucht maken zich geheel en al van zijn hart meester. Ziende elk in beweging, elk in eenen jagenden angst, om met der haast zich te verrijken; elk in benaauwdheid en vreeze, niet genoeg te zullen krijgen, of door eenen anderen in zijne ontwerpen te worden verhinderd of voorgekomen; begint hij nu mede, zoo veel als hij kan, geld bijeen te schrapen - duizend middelen vindt hij uit,

om het magtig te worden, alles doet en onderneemt hij om het te verkrijgen - elke stuiver is hem welkom, al kleeft er ook bloed aan. Dus wurmt en wroet hij voort, tot dat hij, oordeelende genoeg te hebben, om als een groot heer in Europa te kunnen leven - derwaarts terug keert - begeleid door de stille vervloekingen der onderdrukte Indianen, met wier zweet en bloed hij zich heeft vet gemestOok deze schildering is niet overdreven, en ik vind geene reden, om er eenen eenigen trek van terug te nemen; onder de Hollanders zijn uitzonderingen, doch onder de Engelschen ken ik er bijna geene.. Somtijds vergetende, alles wat hem in zijn vaderland waardig was, en door de heerschzucht verblindt, die hem in haren bedriegelijken spiegel het hoogste eerambt vertoont, dwingt deze hem voort te gaan, en de rust te verachten, die zijne jaren eischen, en zijne bijeengeschraapte middelen hem aanbieden. Stoutmoedig treedt hij voort, trotseert ziekten, die reeds zijn ligchaam ondermijnen, en met een kloppend hart

klautert hij, steenende, naar den top van den steilen berg der eer, om er - begraven te worden. - Doch keeren wij tot mijne geschiedenis terug. Ik had de Koelies bevolen, voor zonnenopgang op reis te gaan, en mij dóor te laten slapen. Het was ruim zeven uren toen ik door het nederzetten des Palanquins, voor eene eenzame chauderie, die aan den weg stond, ontwaakte. Hier ontbeten wij, als gewoonlijk, met koude rijst. - Wij namen vervolgens ons middagmaal in een klein gehucht, Poené genaamd, waar wij, behalve vruchten, rijst en groenten, niet veel ten beste vonden, en begaven ons voort weder op weg. Ik was niet zeer opgeruimd, en had bijna niets genuttigd; mamia was er de oorzaak van. Wat moeite ik ook deed, om haar gansch te vergeten, was het mij echter onmogelijk - bij elke gelegenheid kwam zij mij weder voor den geest. Wij hadden dien morgen eenen troep Soetredharies onder weg ontmoet, die mij alle hare bekoorlijkheden weder te binnen bragt - doch de tijd naderde,

dat mij de gedachten aan Danseressen wel zouden vergaan. Omstreeks vier uren kwamen wij in een klein doch zindelijk dorp, Panépette genaamd; er was nog te veel dag aan den hemel, om ons nachtverblijf hier te nemen; omtrent een uur verder lag Carracoudré, een ander dorp: tot daar wilden wij onze reize voortzetten. Wij kwamen, even na zonnenondergang, bij hetzelve aan. Carracoudré was weleer eene Moorsche stad; in het doortrekken, zag ik er nog een oud vervallen kasteel, naar de Indiaansche wijze gebouwd, en geflankeerd met torens, vol van schietgaten. Aan de andere zijde van het dorp stond de chauderie. Mijn ongeluk wilde, dat zij vol reizigers was; buitendien was zij klein en in eenen slechten staat. Het was een verrukkelijke avond; wij besloten dus, ons een paar duizend schreden van het dorp, in eene toop van margozieen tamarinde-boomen neder te slaan, en er den nacht door te brengen. Zoodra wij in dit noodlottig bosch kwamen, maakte mijn volk terstond vuur, om

het avondmaal te bereiden; wij hadden in het doortrekken van het dorp, rijst, carwaat, eijeren, vruchten enz. gekocht. Men maakt op reis gemeenlijk vuur met een vuurslag; wanneer het tondel gevat heeft, wikkelt men hetzelve in eene vod of lap, die een der Koelies van zijn kleedje of tulband scheurt; men brengt eenige drooge takken bijeen, en voornamelijk de afgevallene bladeren der boomen, die terstond ontsteken. Het vuur brandde reeds, men vergaderde nog bladeren om het te voeden. Uit tijdverdrijf, en om mij eenige beweging te verschaffen, schraapte ik mede met beide handen wat drooge bladeren bijeen. Nog geene twee minuten had ik hiermede bezig geweest, toen ik eensklaps eene hevige pijn, in den top van den middelsten vinger mijner regter hand gevoelde; ik trok dezelve schielijk terug, in verbeelding, dat ik mij aan eenen doorn gewond had; doch hoe verschrikte ik, toen ik een lang dier aan mijnen vinger zag hangen, dat denzelven van voren in den bek had. Ik gaf eenen gil van schrik en ontzetting,

den worm terzelver tijd met kracht van mij afslingerende. Mijn luid geroep, dat ik van eene slang was gebeten, klonk door het gansche bosch. Elk kwam in verbaasdheid naar mij toe loopen. Men vroeg mij wat voor eene slang het was geweest: ik konde het niet zeggen, het was reeds te donker om haar te hebben kunnen onderscheiden; het dier had mij zwart, en omtrent anderhalve span lang toegeschenen. In der haast vond men geen beter middel, dan het branden; de arm werd mij terstond boven den elleboog, met eenen band zeer stijf omwonden, en mijn vinger zoo digt bij het vuur gehouden - dat hij bijna begon te roosten, om er het venijn uit te trekken. Intusschen was mijn bediende met eenen Koelie verzeld, in alle haast, naar het dorp geloopen, om er den Shorpojaan, of slangenbezweerder op te zoeken - en ik verwachtte zijne komst, met het grootste ongeduld.   einde van het eerste deel. De Platen moeten geplaatst worden:  Francisco was, met een' der Koelies, zoo als ik gezegd heb, hals over kop heen geloopen, om den Shorpojaan te halen.

Het dorp lag geene twee honderd schreden van onze legerplaats. Zij konden dus binnen een kwartier uurs wederom zijn. Ik was verzekerd, dat zij allen mogelijken spoed zouden maken, en zich niet onnoodig ophouden. Doch dit kwartier uurs verstreek, en, daar ik hen alle oogenblikken te gemoet zag, nog een kwartier uurs daarbij - zonder dat ik iets van hen vernam. Dit maakte mij verlegen. Ik had weinig zin om hen op te zoeken. Waar zoude ik hen ook zoo haast in het donker vinden? Mogelijk waren zij reeds op weg naar ons toe, of zij verlieten het dorp, terwijl ik in hetzelve rond dwaalde, en zaten ginds naar mij te wachten - welk een tijd zoude er niet verloopen, eer wij weder bij elkanderen kwamen. Ik besloot dus hunne terugkomst af te wachten - lang konden zij toch niet meer wegblijven. Ware het dag geweest, dan zoude ik geene de minste zwarigheid gemaakt hebben, mij zelven naar den Shorpojaan te begeven; doch nu oordeelde ik het beter, denzelven bij mij te laten komen, om de volgende reden: De Indianen sluiten, zoodra het donker

begint te worden, hunne woningen; nemen hun avondmaal, lezen in den Schaster, of verrigten hun gebed of andere godsdienstige plegtigheden, en zijn dan gaarne alleen onder hunne familiën. Zij zullen op dien tijd niet ligt eenen vreemdeling toegang tot hen verleenen, ten minste geenen Europeaan. Ik zoude dus verpligt zijn geweest, om in eene der Chauderies, die altijd vol reizigers zijn, of wel buiten voor de deur des slangenbezweerders, bij het licht van een paar lampjes, en in de tegenwoordigheid van eene menigte der inwoners, de medicijnen in te nemen, en mij aan alle de ceremoniën en goochelarijen te onderwerpen, die gemeenlijk bij het genezen van slangenbeten plaats hebben, en dezelve in het openbaar, voor zoo vele menschen, (die, aangelokt door de nieuwigheid van dit schouwspel, eenen blanke onder de handen van den Shorpojaan te zien, zich om mij verzameld zouden hebben), aan mij te laten uitoefenen - dit stuitte mij - en ik was beschaamd, om mij dus ten toon te stellen. In het bosch, daarentegen, waren wij vrij; geene lastige getuigen zouden onze

legerplaats hebben durven naderen. Mijn eenigste vrees was nu, (wegens het lang vertoeven van francisco), dat er zich niemand in het dorp bevond, die slangenbeten konde genezen. - Wat moest ik dan beginnen? Naar een ander dorp te gaan, daartoe was het te laat, ook was het onzeker, of ik er eenen Shorpojaan zoude vinden. Om mijne genezing tot den volgenden dag uit te stellen, zoude een dol waagstuk zijn geweest - ik was mogelijk in groot gevaar, en in eenen toestand, die de spoedigste hulp vereischte. Men heeft velerlei slangen in Indië. Elke landstreek heeft eenige bijzondere soorten. Op de kust vindt men sommige, die geheel onschadelijk zijn, als de Kaloudé pamboeDe ezel-slang., de Ellië pamboeDe ratte-slang., de Vetei pamboeDe jager-slang., enz. Andere, als de Katté-viriënDe band-adder., de Maaïr pamboeDe haar-slang., de NaakDe lik-slang., en

Mannoe pamboeDe Zand-slang., wier beet zware, of ongeneesselijke ziekten en ongemakken veroorzaken; weder andere, wier venijn eene wonderlijke uitwerking op het ligchaam heeftOnder deze heeft men de Polonga, wier venijn eenen doodelijken slaap veroorzaakt. De Rettum viriën, die het bloed uit alle openingen des ligchaams jaagt. De Erie pamboe, die alle vochten van het ligchaam opdroogt, en aan eenen onleschbaren dorst doet sterven - en meerdere. Van alle welke ik in mijne uit te gevene reize, door het binnenste van Ceilon, breedvoerig zal spreken., en binnen 24, 12, 6, 3, ja binnen één uur doodt, zoo men niet terstond behoorlijke en gepaste hulpmiddelen daartegen gebruikt - en dan - de verschrikkelijke Euttoudi viriënEuttoudi viriën, beteekent woordelijk overgezet, de adder van acht treden, omdat, volgens zeggen, degeen, die van haar gebeten is, voor hij in staat Is, acht treden te doen, als van den bliksem getrossen, dood nedervalt. Zij is de eenigste slang, op welke geene bezweringen iets vermogen, en voor wier venijn, wegens de onbegrijpelijke snelheid van deszelfs werking, geen tegengift of geneesmiddel is., wier doordringend vergift, als een bliksem door

de aderen schiet, en oogenblikkelijk het kloppende hart doet stilstaan. Was het nu eene onschadelijke, of eene der andere, die mij had gebeten? Wie wist het! - Ik bevond mij nu in de grootste ongerustheid, die, wegens het lang uitblijven van mijn volk, elke minuut vermeerderde. Reeds over het uur, had ik met het pijnlijkste ongeduld naar hunne terugkomst gewacht, en Koelie op Koelie naar het dorp gezonden, om dezelve te verhaasten, of te zien waar zij zich ophielden - doch niemand kwam weder, om mij tijding van hen te brengen - zij bleven alle weg. Er was geen tijd meer te verliezen - langer te wachten, konde van de noodlottigste gevolgen voor mij zijn. Juist wilde ik mij op weg naar het dorp begeven, toen de gansche troep aankwam - doch zonder den Shorpojaan. Hij was dienzelfden morgen op reis gegaan, om eenen zijner vrienden, in een nabij gelegen dorp, te bezoeken, bij wien hij zich wel een dag of drie zoude ophouden. In zijne plaats bragten zij mij eenen Waitium, of Moorschen medicijnmeester,

die in het genezen van slangenbeten mede zeer ervaren zoude zijn. Hij woonde, zoo als ik naderhand vernam, gansch aan het andere einde van het dorp, en zij hadden veel tijds te zoek gebragt, eer zij hem kon den vinden, en niet minder, om hem te overreden van mij te komen zien. Zijne vrouw had hem niet willen laten gaan, omdat hij ziek was. Hij zelf had in het begin veel zwarigheid gemaakt, doch na lang bidden en de beloften van eene goede belooning, had hij zich eindelijk laten bewegen. De man was oud en zoo zwak, dat hij naauwelijks voort konde, en door twee mijner Koelies moest ondersteund worden. Na de gewone groete, zette hij zich bij mij op de mat neder, en bezag mijnen vinger met veel oplettendheid. Ik zeide hem, dat ik denzelven, voort na den beet, aan het vuur had gehouden, om er het venijn te doen uittrekken. ‘Hier aan hebt gij zeer kwalijk gedaan, Mijn Heer!’ antwoordde hij, ‘niets is nadeeliger in dergelijk geval; gij zijt daaromtrent in een verkeerd denkbeeld; de hitte van het vuur trekt geen venijn uit en.... doch wij hebben geenen tijd te

verliezen. Uw volk heeft mij onderrigt, dat gij de slang van uwen vinger hebt afgeschud. Gij hebt haar dus gezien. Zeg mij, zoo naauwkeurig als mogelijk zij, welke kleur zij had, en hoe lang en dik zij was, en de gedaante van haren kop; er ligt mij veel aan gelegen, dit te weten.’ Ik konde hem op zijne vraag geen voldoenend antwoord geven. Het begon reeds donker in het bosch te worden, toen mij dit ongeval gebeurde, en de schrik en de haast die ik had, om mij van dit hatelijk dier te ontslaan, waren oorzaak, dat ik er naauwelijks mijne oogen op had gevestigd. Zij had mij zwart toe geschenen, en was, naar gissing, omtrent een kovidoVan den top des middelsten vingers tot aan den elleboog. lang. Hij was met mijne beschrijving niet zeer te vreden. ‘Kunt gij,’ vroeg hij mij, ten minste niet zeggen, of zij eenen breeden, dan spitsen kop had?’ Ook dit wist ik niet, want ik had in het geheel geen acht op haren kop geslagen. ‘Dat is spijtig! regt spijtig!’ antwoord-de hij mij, met een ernstig en verdrietig gelaat, en zonder meer te vragen, nam hij uit zijne medicijn-doos, die hij mede had gebragt, een potje met eene soort van konserf, waarvan ik drie theelepels vol achter elkanderen moest doorslikken. Nooit in mijn leven heb ik iets van zulk eenen afschuwelijken en walgelijken sinaak in mijnen mond gehad; ik moest mij geweld aandoen, om het door de keel te krijgen. Hij verzocht mij toen, mijnen regter arm te ontblooten, dien hij met eene groenachtige olie begon te wrijven, zorgvuldig van boven naar beneden strijkende, onder het gedurig prevelen van eenige mij onverstaanbare woorden. In deze bezigheid bragt hij wel een groot half uur door, nu en dan een weinig pozende, om te rusten. Eindelijk had hij met smeren en wrijven gedaan, en nu moest ik weder van zijne medicijn innemen - doch ditmaal maar twee gedeelten. Hij stond toen op, lag zijne regter hand op mijn hoofd; den linker hand opende hij, als iemand, die iets ontvangt, en sprak

binnens monds een gebed of bezwering over mij uit. Dit verwonderde mij niet. Ik wist, dat er altoos bij het genezen van slangenbeten eenige goochelarijen en bezweringen te pas kwamen - ik liet hem dus begaan. Wat konde mij ook zijne zegening of bezwering voor nut of hinder doen, zoo zijne medicijnen - die zij gemeenlijk versch en zeer krachtig hebben - en van welke ik alleen mijne genezing moest verwachten, maar goed en passelijk waren. Ook zoude het onvoorzigtig zijn geweest, mij hier tegen te verzetten; hij konde dit mogelijk kwalijk nemen, en mij zijne verdere hulp weigeren, dat mij in groote verlegenheid zoude hebben gebragt. Zoo beklemd van hart en verdrietig als ik was, moest ik evenwel bij deze bezwering, in mij zelven lagchen, om de vreemde vertooning en de kluchtige posturen, die wij allen maakten. Ik zat op eene mat bij het vuur, naast mij stond de Waitium, die met uitgestrekten arm, zijne hand op mijn hoofd hield, en met zijnen breeden tulband, zijnen langen baard, zijn ingevallen gezigt en mager-heid, volmaakt naar eenen toovenaar geleek. Aan weêrszijden van mij lagen francisco, met kapitein huau op hunne knieen, ieder met eene brandende letchemie, of lampje, in de hand, om te lichten; rondom ons mijne Koelies, die, op hunne hurken gezeten, in een diep stilzwijgen, en met eene soort van verbaasdheid, of godsdienstigen eerbied, deze plegtigheid aanschouwden - eene schilderachtige groep. Reeds in het begin had ik hem verzocht, eenen slangensteen op den beet te willen leggen; doch hij bezat er geen; ook stelde hij, zoo het mij toescheen, weinig vertrouwen in denzelven. Men kreeg, zeide hij, deze steenen zelden echt, en ook dan waren zij voor alle slangenvenijn niet geschikt. Zoo hij er ook al eenen had, zoude ik dien evenwel niet kunnen gebruiken; hij hecht zich niet, dan op eene versche en bloedende wond. Door den vinger aan het vuur te houden, hetwelk hij op nieuw ten hoogste afkeurde, waren de kleine gaatjes, die de tanden der slang er in gedrukt hadden, toegeschroeid, en dus allen uitgang voor het

venijn gesloten. Peter zoude ik gedaan hebben, zoo ik denzelven, en niet den arm, (dat van geen nut was) oogenblikkelijk na den beet, met eenen draad stijf had bewonden, en de wondjes open en aan het bloeden had gehouden - nu was het te laat - doch hij wilde mij eene zalf gereed maken, die dezelve wel weder zoude openen; ik moest er nu maar voor eerst van tijd toe tijd, een gekneusd betelblad op leggen. Hij verbood mij, op het nadrukkelijkste, iets hoegenaamd te eten of te drinken, zelfs geenen betel te kaauwen of cegaren te rooken, tot den volgenden morgen, ook niet te slapen, waartoe ik buitendien, als ligt is te denken, weinig lust had, en, na mijnen pols te hebben gevoeld, en mij nogmaals van zijn konserf, doch maar een gedeelte, te hebben gegeven, bleef hij eene poos met nedergeslagene oogen, en als in diepe gedachten, zitten. Dit maakte mij ongerust. Ik had hem reeds een paar keeren verzocht, mij te willen zeggen, of hij er ook eenig gevaar in zag, en welke slang het was, die mij had gebeten; doch

hij had mij telkens twijselachtig geantwoord. Nu hernieuwde ik deze vraag met meerder nadruk. ‘Mijn Heer!’ zeide hij eindelijk, ‘er zijn twee slangen, de Koetté, en de Nellie pamboe, die elkanderen volmaakt gelijken. Het venijn der eerste is niet doodelijk, doch zoo men verzuimd, in tijds hulpmiddelen daar tegen te gebruiken, veroorzaakt hetzelve langzamerhand het bederf van alle vochten; de lijder wordt dan met zweren en etterbuilen bedekt, die, zoo men ze, alhoewel met moeite, geneest, op andere plaatsen welhaast weder uitbreken; andere krijgen een ongeneesselijk schurft, of eene soort van melaatschheid, al na de verschillende ligchaams gesteldheden; bij velen werkt dit venijn plaatselijk, zonder zich verder dan het gewonde lid te verspreiden - dat somtijds, wat men er ook tegen moge doen - ganschelijk afrot. ‘Wat de Nellie pamboe betreft, uitgenomen dat zij eenen breederen kop en kleinere schubben op den rug heeft, en hare oogen bloedrood zijn, is zij, zoo als ik gezegd heb, de Koetté in lengte,

dikte en kleur, volmaakt gelijk; beide zijn zij boos van aard bijten fel, en laten niet ligt los, wat zij met hare tanden vatten - hierin verschillen zij van de meeste der andere slangen, die, zoodra zij mensch of dier gebeten hebben, terstond wegvlugten.’ ‘Doch alhoewel zij met elkanderen in gedaante en aard zoo zeer overeenkomen, is er echter een groot onderscheid in haar venijn. ‘Welke uitwerking dat der Koetté op het ligchaam heeft, heb ik u reeds gezegd, doch dat der Nellie is oneindig gevaarlijker, en veroorzaakt eenen onvermijdelijken dood, indien men niet binnen het half uur na den beet, het daartoe, geschikte tegengift gebruikt; na zonsondergang, wanneer het venijn van alle slangen doordringender is, en meerder vermogen heeft, en de werking der medicijnen niet zoo krachtig zijn - moet dit binnen nog korter tijd geschieden.’ ‘Een van deze slangen, heeft u gewis gebeten, doch welke van beide is mij onmogelijk u met zekerheid te zeggen - uwe onvoldoende beschrijving heeft mij

hieromtrent in de grootste onzekerheid gelaten.’ ‘Ja, Mijn Heer! dewijl gij het toch wilt weten, gij zijt in het uiterste gevaar! Hoe smart het mij, dat gij niet terstond bij mij zijt gekomen. Gij zijt geen vreemdeling in ons land ziè ik; gij kent onze taal en onze gebruiken; gij weet zeker ook, dat wij slangen hebben, wier beet doodelijk is. Hoe is het toch mogelijk, dat gij zoo onvergeeflijk zorgeloos hebt kunnen zijn, in een geval, waar uw leven mede gemoeid is, en dat gij, in plaats van zelf om hulp naar het dorp te ijlen, den kostelijken tijd met wachten in het bosch hebt verspild. - Toen ik bij u kwam, waart gij, volgens uw eigen zeggen, reeds over het uur gewond. Ik had dus geene keuze, en er bleef mij niets overig, dan u medicijnen, voor den beet der Koetté te geven, omdat het daarvoor nog tijd was, en gij nog te helpen waart - gij moogt op mijn woord van dien kant zeer gerust zijn, het venijn van die slang zal u niet meer schaden, doch voor dat der Nellie was het veel te laat, en alle middelen

daartegen zouden vergeefsch en vruchteloos zijn.’ ‘Intusschen kan ik u echter tot troost zeggen, dat er meerder waarschijnlijkheid is, dat gij van de Koetté, dan van de Nellie zijt gebeten. De tanden van deze laatste staan doorgaans wijder uit elkanderen, als zij op uwen vinger ingedrukt zijn, ook woont zij gemeenlijk in den hollen stam van oude vermolmde boomen, daar, in tegendeel, de andere zich onder struiken en bladeren ophoudt, en bij voorkeur op plaatsen, waar zij de margoziebloesem vindt - doch wat ik u van de tanden en het verblijf dezer slangen gezegd heb, is niet altijd zeker - en gij behoorde op het ergste gevat te zijn.’ ‘Het venijn der Nellie werkt vijf of zes uren na den beet. De lijder wordt, omtrent dien tijd, van duizeligheid en begeerte tot braken aangetast, vergezeld met sterke hartklopping; hierop volgt eene onverdragelijke hitte in de ingewanden, en eindelijk.... ‘Ach! Mijn Heer! zoo gij omtrent middernacht deze toevallen bespeurt, hebt gij

niet lang meer te leven, en gij moet u onverwijld tot den dood bereiden. Mijn pligt en mijn beroep eischen, dat ik u van het lot, dat u bedreigt, verwittige, opdat gij nog in tijds uwe zaken daarnaar kunt schikken; het zoude wreedheid zijn, u hiervan onkundig te laten.’ ‘Hoe gaarne ik ook wenschte bij u te blijven, is het mij echter onmogelijk, ik bevind mij zeer ongesteld, en ben genoodzaakt, naar mijne woning terug te keeren, om mijne familie gerust te stellen, en geneesmiddelen in te nemen; bul tendien zoude mijne tegenwoordigheid u van geen het minste nut meer kunnen zijn. Ik heb alles aan u gedaan, wat er aan u te doen was, en heb mij zelven niets te verwijten. - Heeft u eene Koetté gebeten, dan zijt gij gered - doch is het eene Nellie geweest - dan moet gij sterven! Tambrané maharsé! (God is groot!)’ Dit gezegd hebbende, stond hij op, maakte zijnen salam, en vertrok, verzeld van twee mijner Koelies, die hem naar zijne woning terug geleidden - hoe zeer ik hem ook smeekte, tot na middernacht bij mij te blijven. Met zaamgevouwene handen, en de oogen op den grond gevestigd, bleef ik eene poos onbewegelijk staan. Ik was gansch verbijsterd en buiten mij zelven - de man had mij door zijne waarschuwing en zijne voorteekens, tot in de ziel verschrikt. ‘Mijn God!’ borst ik eindelijk in tranen uit, ‘wat heb ik gehoord! welk eene vreesselijke ramp bedreigt mij! wat moet ik doen! wat moet ik beginnen! Dat die shorpojaan ook juist op reis moest zijn! hij zoude mij zoo hulpeloos niet laten zitten als de waitium, en gewis nog wel een middel bij de hand hebben, om mij te redden, zoo ik ongelukkiglijk van eene Nellie mogt zijn gebeten! Was het maar zoo laat niet! mogelijk bevindt zich hieromstreeks, in een der dorpen, nog wel een kundig man, die mij zoude kunnen helpen, doch waar zal ik dien op dit oogenblik vinden! waar zal ik in den nacht heen!’ Zoo klaagde en kermde ik, - stampvoetende van ongeduld, van verdriet en van angst, liep ik heen en weder, - ik was radeloos. Mijn vriend huau zocht, zoo veel hem

mogelijk was, mij te doen bedaren, door allerlei aanmoedigende en troostende redenen, onder welke hij echter nu en dan eenige verwijtingen en berispingen mengde. Ik konde ze hem niet kwalijk nemen, daar zij uit zijne vriendschap en genegenheid tot mij voortkwamen. ‘Dit zijn nu de gevolgen,’ zeide hij, van uwe stijfhoofdigheid. Ik heb u nog zoo ernstig geraden, zelf naar het dorp te gaan, in plaats van den kostelijken tijd, met wachten na de terugkomst uwer Koelies, te verspillen. Maar neen. Nog een kwartier uurs - en nog een kwartier uurs - gij ziet nu, hoe veel er aan een kwartier uurs is gelegen. ‘Hadt gij maar die vervloekte slang, in plaats van haar weg te slingeren, onder uwe voeten dood getrapt, men zoude haar dan gekend hebben, en den Moorschen doktor, had u niet op de gis zijne medicijnen behoeven in te geven, zoo als ik verzekerd ben, dat hij nu heeft gedaan; ten minste zoudt gij met meerdere gewisheid weten, of uw leven in gevaar zij dan niet.’ Het is waar, ik had mij zeker, nu ik

het van achteren inzag, door mijn verzuim van zelf naar het dorp te gaan, aan eene onvergeeflijke onachtzaamheid schuldig gemaakt; mijne kinderachtige schaamte, om mij voor de Inwoners van het dorp ten toon te stellen, was er wel de voornaamste oorzaak van. Het speet mij nu bitter, dat ik niet meerder nagedachten had gehad. Ik was er woedend over op mij zelven - en dorst er niet aan denken. Doch wat het doodtrappen van de slang betreft, dit was gemakkelijker gezegd dan gedaan. Ik wilde den man wel eens zien, die eene adder of vergiftige slang, die hem onverhoeds de hand grijpt, koelbloedig en bedaard, even als paulus deedHand. der Apostelen, Hoofdst. XXVIII: 5., in het vuur kan slingeren, of dezelve onder zijne voeten kan dooden. Men denkt op zulk een oogenblik aan niets anders - dan om zich van het hatelijke en gevaarlijke dier, met den meesten spoed, te ontslaan. Bijna een uur lang had ik, als een wanhopige, met sterke schreden en luid geklag, op en neder gewandeld; door veel toespreken van mijnen reismakker, en het bidden

en smeeken van francisco, liet ik mij eindelijk gezeggen, en plaatste mij weder bij mijn volk. Treurig en neerslagtig zaten wij nu bij elkanderen; wij waren dezelfde menschen niet meer. In plaats van het gewoone luidruchtige gesprek, het lagchen, de vrolijkheid en het gezang - heerschte nu eene akelige en doodsche stilte onder ons - niemand opende zijnen mond, dan om mij van tijd tot tijd te beklagen en te troosten. Hoe ligt en schielijk kan toch de staat des menschen veranderen! Eene geringe zaak, een onvoorzien toeval, kan hem eensklaps van het toppunt zijner glorie, in de diepste ellende storten. Nog voor een paar uren was ik zoo gelukkig, zoo vergenoegd. Geen kommer, noch zorgen kwelden mij; ik was vrolijk als de vogelen des wouds, en juichte in mijne gezondheid en kracht - nu was mijne ziel met schrik en benaauwdheid vervuld, alle de blijde en streelende vooruitzigten mijner jeugd, alle liefelijke ontwerpen, die ik met zoo veel zorg koesterde, waren verdwenen en vernietigd - mijn toestand was in vele opzigten wanhopiger, dan toen ik in het

berghol lag; mogelijk vloeide het doodelijk zwadder der Nellie reeds door mijne aderen, en zoude welhaast mijn hart bereiken, of ik was voor altoos - zoo ik van den beet der Koetté niet wel mogte zijn genezen -, van mijne gezondheid, en met haar van al het genot en de vreugde des levens beroofd. Mijn reismakker deed zijn best, om mij te bewijzen, dat ik van geene doodelijke slang was gebeten; ik zoude, meende hij, anderzins reeds ongesteld moeten zijn, en eene ongewone aandoening in mijn ligchaam bespeuren. Den waitium noemde hij eenen weetniet en kwakzalver, en voer hevig tegen denzelven uit, wegens den onnoodigen angst, die hij mij, met zijne voorteekenen, had op het lijf gejaagd. Doch ik dacht er anders over. De man had mij, door zijne welgemeende waarschuwing, eenen onschatbaren dienst gedaan, en in dit geval zeer braaf gehandeld. Waarom zoude hij de bekommering en bezorgdheid, die hij voor mij gevoelde, hebben verzwegen, en mij door eenen onverwachten, haastigen dood laten overrompelen? Groote God! wat zoude het geweest zijn, als ik, in het vast vertrouwen van den beet der Koetté volkomen te zijn genezen, onverwachts de werking van het venijn der Nellie had bespeurd. Als ik daar, vol van leven en gezondheid, in het midden mijner blijdschap en die van mijn volk, wegens mijne zoo gelukkige redding, op eenmaal zeer ongesteld was geworden, en alle deze schrikkelijke toevallen en voorteekenen zich in mij hadden geopenbaard, zonder dat de waitium mij met derzelver oorsprong en oorzaak had bekend gemaakt - en ik met verstijfde leden en de klem in den mond van de wereld bad moeten scheiden. Ik zoude hem in mijne laatste oogenblikken, wegens zijne achterhoudendheid, nog hebben kunnen vloeken. Menigerlei ramp en wederwaardigheden had ik geleden en ondergaan, en mij dikwijls in het uiterste levensgevaar bevonden; doch altijd zag ik nog uitkomst, altijd vond en bedacht ik nog middelen, om mij te redden - en de hoop had mij nimmer geheel verlaten; doch in dit geval waren mijne zielsvermogens zoodanig van den schrik overmeesterd dat ik volstrekt tot geen overleg

in staat was. Ik konde niets bedenken, om mij op te beuren - al mijn moed was weg; eene pijnlijke ongerustheid martelde mij; hoe later het werd, hoe meer dezelve aangroeide. Ik bevond mij in den toestand van eenen misdadiger, die uit den mond zijner regters, het vonnis des doods, of zijne vrijspreking verwacht. Hoop en vreeze, maakten zich beurt om beurt van mijn hart meester. Ik schrikte voor de aankomst van den tijd, die mijn noodlot moest beslissen, en ik verlangde er na. Het zal elf uren geweest zijn. Kapitein huau had een gesprek over onverschillige zaken begonnen, om mijne gedachten een weinig te verzetten, en ik begon in der daad een weinig te bedaren - toen ik eensklaps flaauw en misselijk werd, en eene sterke begeerte om te braken in mij bespeurde. Mijn hart kromp te zamen! - Groote God! zeide ik in mij zelven, wat wil dit beduiden! Ik rees schielijk overeind, met het voornemen, om wat heen en weder te wandelen, in de hoop, dat het zoude bedaren - doch, hemel! welk eene duizeligheid! - alles draaide met mij in de rondte - ik moest weder gaan zitten. Onmogelijk kan ik den schrik en ontsteltenis beschrijven, die mij bevingen. ‘Vrienden’ riep ik tot mijn volk, met eene bevende stem, ‘het is gedaan met mij! ik ben verloren! Helaas! de vrees en de bekommering van den waitium waren niet ongegrond. - Ik voel reeds de uitwerking van het doodelijk venijn der Nellie, er is geene redding meer voor mij! - ik moet sterven!’ Meer konde ik op dat oogenblik niet spreken. - Ik werd doods benaauwd; het angstzweet brak mij aan alle kanten uit - mijn hart klopte hoorbaar - en ik twijfelde nu geen oogenblik langer, of ik was van eene Nellie gebeten. Men kan denken, welk eene ontsteltenis dit onder mijn volk veroorzaakte. De goede menschen wisten van schrik niet wat zij doen zouden, en begonnen een luid weegeklag, dat men wel tot in het dorp had kunnen hooren. Na middernacht, had de waitium gezegd - mogelijk nog wel eerder - groote God! hoe hard viel mij dit! Het denkbeeld van te moeten sterven, in het bloeijendste mijner jeugd, aan zulk eenen vreemden dood, en zoo verre van eenig

etablissement der Europeanen verwijderd, vervulde mijne ziel men eene soort van afgrijzen. Ik had er nooit eenig belang in gesteld, en het was altoos de minste mijner zorgen geweest, waar en hoe ik begraven zou worden, en of de aarde, de zee, of de buik van een wild dier, mij, na mijnen dood, tot een graf zoude verstrekken; doch nu scheen mij eene behoorlijke begrafenis toe, eene zaak van de grootste aangelegenheid te zijn. Wij blijven toch altoos, min of meer, aan onze vooroordeelen en gewoonten verkleefd - en het schijnt als of ze, in de laatste uren onzes levens, al het vermogen op onzen sidderenden geest weder verkrijgen, die de rede en het gezond menschen verstand onderdrukt hadden. Intusschen moest ik mij tot mijne spoedige afreize gereed maken. De Hemel weet, hoe ik er bij te moede was - doch hier hielp geen talmen - er was geene minuut tijds te verliezen, indien ik niet door den dood wilde verrast worden - ik stond waarschijnlijk aan den uitersten rand der eeuwigheid - elk oogenblik konde het laatste mijns levens zijn. Met eene bevende hand, en zoo goed ik konde, schreef ik in haast een paar korte brieven, den eenen aan mijne moeder te Amsterdam, den anderen aan mijnen vriend frank te Madras - dien ik mijne zaken opdroeg, om dezelve te vereffenen en te beschikken. Aan kapitein huau, gaf ik mede een verzegeld geschrift, dat zoo veel als mijnen laatsten wil behelsde. Ik verzocht hem, de twee eersten, met mijne overige papieren, die ik bij elkanderen deed, terstond na zijne aankomst te Madras, aan mijnen vriend frank af te geven. Het papier, aan hem zelven gerigt, zoude hij voort na mijnen dood openen. Ik schonk hem daarin mijnen Palanquin, mijne kleederen, mijn horologie, enz. en 150 pagoden, die hij in mijn schrijflaadje zoude vinden, onder voorwaarde, dat hij uit dit geld mijne Koelies en andere kleinigheden zoude afbetalen. Voor den houtstapel en de verdere onkosten tot mijne verbranding, gaf ik hem 50 pagoden. Dit was te veel, doch van het overschot zoude hij aan ieder van mijn volk, een nieuw kleedje en een

tok of tulband, tot eene gedachtenis geven. Verbranding! zal men zeggen. Ja, waarde Lezer! Hij moest mij heiliglijk beloven, en mij, in tegenwoordigheid van mijn volk, er de hand op geven, dat hij mijnen wil en mijne begeerte, hieromtrent striktelijk zoude opvolgen en volvoeren. Voort na mijnen dood moest hij de VettiansVettians, de allerlaagste klasse onder de Parriahs. Zij wasschen en behandelen de lijken en bestellen ze ten vure; want men weet dat de Indianen niet begraven worden, uitgenomen de Saniassies en kinderen. van het dorp laten komen, die mijn lijk op eene draagbaar of iets andersIk konde er mijnen Palanquin niet toe laten gebruiken, dewijl die daardoor voor altijd zoude verontreinigd zijn geworden, en mijne Koelies die niet zouden hebben willen dragen, om kapitein huau naar Madras te brengen., naar den smeshaanSmeshaan of Tshodolet, is de plaats waar de lijken verbrand worden. moesten brengen, om aldaar op de gewone wijze verbrand te worden. Dit was mij minder aanstootelijk, dan, in een kleedje of laken gewonden, onder de aarde

te worden gestopt - want aan eene doodkist, en wat er tot eene begrafenis behoort - was hier in dit dorp niet te denken. Ik had nog omtrent zoo pagoden; deze stak ik in het geheim mijnen francisco in de hand, tot belooning van zijne trouwe diensten. Ach! ik zoude welhaast geen geld meer noodig hebben. Hij konde er het een of ander mede beginnen, of weder naar zijn land en zijne ouders keeren, want die had hij nog - die arme jonge! - hij was wanhopig en smolt weg in tranen. Nadat ik mijne tijdelijke zaken had beschikt, zoo goed mij, wegens de kortheid des tijds, de haast en de ontsteltenis, waarmede het geschiedde, mogelijk was geweest, zette ik mij op eene mat bij mijn volk neder, met den rug tegen eenen boom geleund, en het aangezigt in mijne handen op de knieën, om aan iets anders te denken, en verviel welhaast in een diep gepeins. Ik doorliep mijnen geheelen levensloop, van mijne kindschheid af, zoo ver ik mij konde herinneren - alle mijne verrigtingen,

mijne goede en kwade daden, stelde ik mij, zoo veel mij mogelijk ware, weder voor den geest. God dank! ik had mij van deze laatste geene van belang te verwijten - eenige onbezonnene en vergeeflijke misslagen der jeugd - voor het overige had ik altoos mijnen pligt betracht, ik had niemand benadeeld, niemand ongelukkig gemaakt - in tegendeel verschenen, als engelen des troostes, eenige mijner goede werken, waardoor ik mijnen evennaasten geholpen, gered en verdedigd had - zij vielen als balsem droppelen op mijne beangste ziel; mijn ontroerd gemoed bedaarde, en ik onderwierp mij met gelatenheid aan mijn noodlot. Mijn volk had zich, voort na het vertrek van den waitium, onder de margazies weg begeven, en uit vreeze voor de Koetté, onze legerplaats twintig treden verder, onder eenige tamarinde boomen opgeslagen, en een groot vuur aangelegd, om hetwelk wij zaten - er werd geen avondmaal gereed gemaakt - niemand had er trek toe. Alles was stil om mij heen, niemand sprak, men dacht dat ik sliep - toen ik op een-maal het luide tikken van eene Hagedis digt bij mij hoorde. ‘Nella jatraNella jatra, beteekent, goed geluk. Dit zeggen de Indianen altoos, als zij het tikken van eene Hagedis in hunne nabijheid hooren. Dit tikken of roepen van het dier, heeft veel overëenkomst met het geluid dat men met de tong tegen het verhemelte maakt, om de paarden sneller te doen voortgaan.!’ zeide een der Koelies. Ik ligtte mijn hoofd op, en zag het diertje, bij het schijnsel der vlamme, voor mij tegen eenen boom opklauteren. Het was eene van de soort, welke men Carpoe Ona noemt, omdat zij zwart van kleur zijn. Zij hebben een glad en glimmend vel, eenen langen en dunnen staart, eenen platten kop, even gelijk die eener slange; waarvoor men ze gewis zoude aanzien, indien zij geene pooten hadden, die echter zeer klein, en digt aan het lijf zijn geplaatst; men ziet ze meest altoos met openen bek, hijgende en met hunne tong drillende, die zij snellijk en ver kunnen uitschieten, om er de vliegen en insecten aan te spiesen, met welke zij zich voeden. Zij zijn voor het overige onschadelijk en bevreesd van aard; doch als

men ze onverhoeds aanraakt of aangrijpt - bijten zij fel, en houden vast. Naauwelijks had ik mijne oogen op dit diertje geslagen, of een licht ging in mij op. Mijn God! zeide ik bij mij zelven, was het wel eene slang, die mij gebeten heeft? Is het mogelijk niet eene van deze zwarte Hagedissen geweest? Mijn volk, aan hetwelk ik mijn vermoeden te kennen gaf, versterkte mij in dit denkbeeld, en verwonderde zich, dat zij, noch de waitium, hunne gedachten daarop hadden laten vallen. Ik verbeeldde mij nu zelven, pooten aan het dier gezien te hebben, toen ik het van mijnen vinger afslingerde; mijn vriend huau konde dus wel gelijk hebben, dat ik van geene Nellie was gebeten, en de waitium mij eenen onnoodigen schrik op het lijf had gejaagd. Het was reeds een uur na middernacht; ik bespeurde geene de minste hitte in de ingewanden, mijne misselijkheid en neiging tot braken was reeds merkelijk bedaard; nu schoot mij ook te binnen, dat dezelve, en de daaruit voortspruitende duizeligheid waarschijnlijk haren oorsprong hadden, van de walgelijke medicijnen, die ik, zonder drinken,

zoo kort achter elkander had moeten innemen. In één woord, hoe meer ik mij het oogenblik van den beet te binnen bragt, en mij het dier, dat aan mijnen vinger hing, voorstelde, hoe duidelijker en klaarder het mij toescheen, dat het geene slang, maar eene van deze hagedissen was geweest - ik twijfelde er op het laatst niet meer aan. Naarmate dat de hoop weder in mij begon te herleven, en mijn moed aanwakkerde, verminderde ook mijn angst, en met denzelven tevens mijn hartkloppen - ik bevond mij welhaast weder geheel wel - en alle vreeze des doods was verdwenen. Een algemeen gejuich verhief zich onder mijn volk, toen ik hun dit bekend maakte. Kapitein huau omhelsde mij, en wenschte mij geluk, met eene hartelijkheid, die ik in hem niet had verwacht, en de goede francisco besproeide mijne voeten, die hij kuste, met zijne tranen - hij sprong en huppelde rond - en was uitgelaten van blijdschap. Alle kommer en vrees had nu een einde -

de rijstpot kwam welhaast te vuur - de kerrij werd klaar gemaakt - mijn vriend huau kreeg de arak-flesch weder voor den dag, om punch te maken, zijn liefste drank, om zich, zoo hij zeide, van den schrik te herstellen, en het hart te versterken; men sprak weder even luidruchtig als gewoonlijk, men zong zelfs - en alles was welhaast weder op den ouden voet. Het zal drie uren in den morgenstond geweest zijn. Mijn volk en kapitein huau waren bezig, hun avondmaal te nemen; zij schenen uitgehongerd te zijn; ik had geen minderen eetlust, doch oordeelde het best te zijn, mij in te toomen en niets te gebruiken, zelfs niet eens te drinken, alhoewel ik naauwelijks van droogte en dorst konde spreken. Ik liet dit niet zoo zeer wegens het verbod van den waitium, als uit vreeze, dat het eten met de medicijnen, die ik had moeten innemen, niet mogt overeenkomen. Wij waren alle druk aan het praten over mijn geval, men zegende de zwarte hagedis, die zoo wel van pas kwam, om mij van dezen doodsangst te bevrijden; men

geloofde nu meer dan ooit, dat het geluid of roepen van dit dier, goed geluk voorspelde; mijn hart was vol blijdschap, ik dacht niet meer aan slangenbeten of aan gevaar - toen mij op eenmaal een pijnlijke scheut door den ganschen arm vloog; dezelve werd oogenblikkelijk gevolgd van eene verdooving of loomigheid, die hoe langer hoe erger werd. Ik had op het laatst geen gevoel meer in den arm, en hij hing mij bij het lijf neder, als of hij dood of lam ware. Ik wilde mijn goed volk, dat met zoo veel genoegen, en met zoo veel smaak at, hunnen maaltijd niet verbitteren; zwijgend stond ik op, en wandelde heen en weder, in angstige verwachting hoe dit zoude afloopen. Dat het een gevolg of uitwerking van den beet was, hieraan behoefde ik niet te twijfelen. Van eene hagedis konde het niet zijn, die wist ik zeker dat onschadelijk was - dus evenwel van eene slang - maar van welke? toch niet van de Nellie? Het was ver over den tijd, dien de waitium tot de volle uitwerking van haar vergift bepaald had. Ik had tot nog toe geene van de doodelijke

voorteekenen, die met dezelve verzeld moesten gaan, bespeurd - want wat de misselijkheid, duizeling en het hartkloppen, dat ik had gehad, aangaat, deze was ik weder geheel kwijt, en waren, zoo als bleek, alleen door de walgelijke medicijnen veroorzaakt. Van verlamming had hij mij geen woord gesproken. Een dergelijk toeval had ik van den beet der Koetté ook niet te vreezen; haar venijn werkte buitendien, volgens zijn zeggen, zeer langzaam, en niet dan na eenen eruimen tijd; ook had ik er nog intijds de behoorlijke middelen voor gebruikt. - Maar konde ik ook wel op de woorden en medicijnen van dezen man staat maken? want, om de waarheid te zeggen, ik had niet veel vertrouwen op zijne kunde; mogelijk was ik noch van eene Koetté, noch van eene Nellie gebeten, maar van eene andere slang, wier vergif, even doodelijk als dat der Nellie, dit toeval veroorzaakte, dat waarschijnlijk welhaast door andere stond gevolgd te worden, want daarbij, vreesde ik, zoude het niet blijven; mogelijk dat deze verlamming zich welhaast over alle de deelen van mijn ligchaam zoude uitspreiden. Ik bevond mij dus weder op nieuw aan den oever des doods - doch ditmaal zag ik denzelven met meerder onversaagdheid, of liever met eene soort van wanhoop, te gemoet. Ik was niet meer verschrikt noch beangst, ik was boos, ik was woedend op mijn noodlot, en beet op mijne tanden van verdriet en ergernis, over mijne te leur gestelde hoop, en te vergeefsche en te vroege blijdschap. Ik nam voor, zoodra ik den dood voelde naderen, achter eenen boom te gaan zitten, en in stilte te sterven, zonder dat mijn volk het gewaar werd - en zonder de minste opschudding te veroorzaken. Eindelijk bemerkte ik langzaam het leven in den arm terug komen. Het was als of het bloed in mijne aderen was gestold of verstopt geweest, en nu weder eene doorstraling bekwam; ik gevoelde eene ondragelijke tinteling en jeukte, als liepen er duizend mieren op en van binnen in denzelven, en kan het niet beter vergelijken dan bij hetgeen men bespeurt, wanneer het been is ingeslapen - doch veel pijnlijker. Deze tinteling bedaarde allengs. Van den schouder af, voelde ik dezelve langzaam verdwijnen, tot aan de hand, waar zij zich scheen te vestigen en zelfs heviger werd. Duidelijk konde ik bemerken, dat dezelve, en voornamelijk de vinger, opzwol, van tijd tot tijd verzeld met pijnlijke steken in denzelven. Mijn vriend huau, zoo wel als mijn volk, hadden mij, terwijl ik op en neder wandelde, verscheidene malen gevraagd, of ik mij op nieuw onpasselijk gevoelde. Ik had dit telkens met neen beantwoord, en een gedwongen vrolijk gelaat aangenomen - doch nu ging ik weder bij hen zitten, en verhaalde hun mijn wedervaren. Alle waren zij van gevoelen, dat deze loomigheid en tinteling, door het sterke binden van den arm - en de pijn en zwelling van den vinger - door het branden van denzelven was veroorzaakt. Dit konde heel wel zijn. Ik was van hetzelfde denkbeeld, en hoopte, dat deze pijn in mijne hand en mijnen vinger zoude bedaren; doch dezelve bedaarde niet,

maar werd merkelijk erger. Dit maakte mij echter niet zeer ongerust, en hoe zeer ik kort te voren bij mij zelven den dood had getrotseerd, was ik nu evenwel hartelijk blijde, dat hij was weg gebleven en er zich geene ergere toevallen hadden geopenbaard - dit ongemak aan den vinger zoude welligt te helpen zijn. Eindelijk, de Hemel zij dank! de dag begon aan te breken. Ik had eenen vreesselijken nacht doorgebragt. Wij waren alle ten hoogste vermoeid en afgemat; niemand had een oog toegedaan. Ik liep nu, wel is waar, geen oogenschijnlijk levensgevaar, doch met dat al was ik verre van gerust te zijn; mijne hand was opgezwollen, de vinger niet minder, daarbij was dezelve rood en ontstoken, en de beet geheellijk toegesloten - ik konde er niets van ontdekken, dan een paar zwarte stippen, die de indrukselen van de tanden des diers, dat mij gebeten had, kenmerkten. Met ongeduld wachtte ik na den Moorschen doktor. Hij had beloofd, mij voort na het opgaan der zon weder te komen

zien. Het was reeds acht uren. Francisco, dien ik heen had gezonden, om naar de oorzaak van zijn lang wegblijven te vernemen, en hem te verzoeken, om ten spoedigste bij mij te komen, keerde welhaast weder terug, met de tijding, dat hij den waitium zeer ziek had gevonden. Dezelve liet mij door zijn zoontje, die met francisco mede kwam, weten, dat het hem onmogelijk was, om mij verder te helpen, en raadde mij, zonder tijdverlies, naar een ander dorp te gaan, onder anderen te Rawparlie, omtrent twee Coss van Carracoudré gelegen, waar een kundig shorpojaan woonde. Wat zoude ik doen? Aan den eenen kant was ik blijde in de handen van een bekwaam man te zullen vallen, want de Moorsche medicijnmeester, hoe groot zijne reputatie in het dorp ook mogte zijn, had in het vak van slangenbeten te genezen, naar mijn oordeel, weinig ondervinding en verstand; aan den anderen kant, had ik niet veel zin, met mijn ongemak van dorp tot dorp te reizen, om slangenbezweerders op te zoeken - doch - hier was niet anders

op, dan geduld te nemen. Wij begaven ons dan terstond naar Rawparlie op weg, waar wij omstreeks elf uren in den voormiddag aankwamen. Het dorp had maar eene chauderie, doch zij was zeer schoon en groot. Ik bleef in dezelve de terugkomst van francisco afwachten, dien ik, met eenen der Koelies, terstond had heen gezonden, om den shorpojaan op te zoeken. Doch, o ramp! zij kwamen zonder denzelven wederom; de man had zich sedert kort, naar een ander dorp, dat wel een halve dag reizens verder

om de Zuid lag, ter woon begeven. Ik was woedend over deze teleurstelling - alles liep mij tegen, waar zoude ik heen? er moest schielijk raad geschaft worden, want zoo konde ik niet blijven - mijn vinger was, sedert ons vertrek van Carracoudré, zigtbaarlijk verergerd, en zoo rood als scharlaken geworden - en gloeide mij als vuur. Ik zond nu iemand om den cottwal van het dorp te roepen. Hij kwam. Onder de verscheidene pligten eens cottwals, waarvan ik in het Eerste Deel van dit werk eenige heb aangehaald, behoort ook deze, dat hij zorg moet dragen van een bekwaam waitium en shorpojaan in het dorp te hebben; de laatste voornamelijk, is onontbeerlijk, want alhoewel maar zelden menschen door slangen worden gebeten, doordien deze dieren in bewoonde plaatsen zich niet veel ophouden, gebeurt het evenwel somtijds nu en dan; en daar, zoo als ik gezegd heb, het venijn van sommige derzelven, zeer snellijk werkt, loopt de patient, uit gebrek van spoedige hulp, groot gevaar van zijn leven. Ik leed eene hevige pijn; al het vermaak mijner reize was op eenmaal vernietigd; overal waar ik hulp verwachtte, werd ik te leur gesteld; de Moorsche doktor had mij met zijne melaatschheid, bederf van vochten, en wat niet al, het hoofd op hol gebragt; want nu twijfelde ik niet meer, of ik was van eene Koetté gebeten - dit een en ander maakte mij gemelijk en verdrietig, en was oorzaak, dat ik in het begin hevig tegen den cottwal uitvoer. Ik verweet hem zijne achteloosheid en onverschilligheid voor de reizigers en de inwoners van het dorp, die aan hem waren toevertrouwd, voor wier welzijn en behoud het zijn pligt was te zorgen; ik stelde hem verantwoordelijk voor alle, die het leven door slangenbeten mogten verliezen, en wat al zotternijen meer, die ik den man, in mijnen drift toeduwde, en die hij wijsselijk, met stilzwijgen beantwoordde. Toen ik uit had gebulderd, zeide hij mij bedaard, dat er een goed shorpojaan, nog sedert kort, in het dorp was geweest, doch dat dezelve, eene vrouw uit een ander

dorp getrouwd hebbende, zich derwaarts had ter woon begeven. Hij raadde mij, naar Ingola te gaan, een groot dorp, omtrent zes mijlen in het westen, de Engelschen hadden daar een klein fort, en ik zoude er eenen blanken doktor vinden, ook was er een bekwaam shorpojaan. Dit was eene gewenschte tijding; ik bedankte den cottwal voor zijn onderrigt, verzocht hem om verschooning, wegens mijne wrevelig en gramstorigheid, waarvan hij de oorzaak aan mijne verdrietige omstandigheden moest toeschrijven - en wij begaven ons terstond op weg, zoo vermoeid mijne Koelies ook waren. De smart in mijnen vinger verergerde van uur tot uur; ik had daarbij zware hoofdpijn, en was afgemat en flaauw van waken, ook had ik, sedert den vorigen middag, nog niets genuttigd. Zoo kwamen wij, met horten en stooten, tegen den avond te Ingola. Daar het venijn zich alleen in mijne hand en mijnen vinger scheen gevestigd te hebben, en mijn ongemak dus plaatselijk was, besloot ik mij tot den Engelschen chirurgijn, in plaats van tot den slangenbezweerder, te ver-voegen; de Indianen zijn, wat de heelkunde betreft, bij verre na zoo bekwaam niet, als de Europeanen. Wij legerden ons in een uitmuntend fraai bosch van hooge en schaduwrijke boomen, dat digt aan het dorp grensde. Hier zoude ik geruster en stiller zijn, dan in eene woelige chauderie, en ik begaf mij terstond naar het fort, om den doktor of chirurgijn op te zoeken. Een Engelsch soldaat, dien ik onderweg ontmoette, wees mij zijne woning. Ik vond hem in gezelschap van drie anderen, bij een groote bowl met punch zitten, en, zoo het mij toescheen, hadden zij reeds alle eene goede hoogte weg. Hij gaf zich naauwelijks de moeite, om naar mijn ongemak te zien. ‘Het is niets,’ zeide hij onverschillig, ‘ik zal u straks iemand met geneesmiddelen zenden, die u weldra zullen helpen.’ Ik wilde hem nog het een en ander zeggen, doch hij verwaardigde zich niet, mij aan te hooren, en draaide mij den rug toe - ergerlijk en verdrietig kwam ik weder bij mijn volk. Ik was verontwaardigd over de onverschil-lige en trotsche behandeling en ontvangst van dezen Engelschman, en wilde terstond om den shorpojaan zenden; doch mijn vriend huau raadde het mij af. Ik zoude eerst zien, wat de Engelschman deed. Aan zijne manieren moest ik mij niet storen, dat was mogelijk zoo zijn karakter; buitendien is die natie meest altijd stuursch en lomp, vooral tegen vreemdelingen; hij konde daarom wel een kundig man zijn; als ik geene baat bij hem vond, was het nog altoos tijds genoeg, om bij iemand anders hulp te zoeken. - Ik liet mij dus gezeggen. Het was eerst na tien uren des avonds, toen een moor, die de noodhulp van Mr. anderson - dit was de naam van den Engelschen doktor en chirurgijn (want dat was hij beide) zeide te zijn - en zijne kunst onder verscheidene Europeanen van deze professie geleerd te hebben, mij, op bevel van zijnen meester eene pap bragt, die ik, van tijd tot tijd, zoo heet ik het konde verdragen, op mijnen vinger moest leggen, om dezelve tot ettering te brengen; ook gaf hij mij eene flesch vol van eene decoctie van kina, waarvan ik om het

uur moest drinken, om de suppuratie te bevorderen. Die scheen mij een gepast middel, en ik was van gevoelen, dat, in mijn geval, dit het beste ware, dat hij aan mij, tot verzachting en genezing, konde te werk stellen, en beloofde den moor, zijn voorschrift naauwkeurig uit te voeren. Om hier aan te voldoen, bleef ik met francisco den ganschen nacht op; doch al had ik ook niet telkens moeten pappen en decoctum drinken, zoude ik evenwel niet hebben kunnen slapen; ik leed eene vreesselijke pijn in mijnen vinger, die mij door den arm, ja door de geheele regter zijde trok. De hoop echter, dat wanneer de zweer zoude beginnen rijp te worden, de pijn ook tevens zoude bedaren - deed mij alles met geduld en moed verduren, en troostte mij. Doch het was er verre van daan; met den dag bevond ik denzelven, als mede het grootste gedeelte der hand, in eene geweldige inflamatie; de zwelling was ook merkelijk toegenomen, en er was vooreerst nog geen het minste blijk van ettering. Ik ging echter nog gedurig met pappen en kina drinken voort, doch zonder de minste baat; integendeel, de pijn en zwelling namen gedurig toe, en de vinger werd op het laatst, van rood gansch paarsch. Drie dagen bragt ik op deze wijze, met pappen en de kina te gebruiken, door; doch alles te vergeefs, aan eene suppuratie was niet te denken, mijne hand en vinger waren tot eene onvormige dikte opgezwollen, en vreesselijk om aan te zien. Den vierden dag des morgens kwam de Moorsche chirurgijn met een lancet, om mij eene insnijding in den top van den vinger te doen; dit had zijn Meester mij den vorigen avond, toen ik hem denzelven wees, gezegd noodzakelijk te zijn. Ik willde hem toen aantoonen, dat deze insnijding geen goed gevolg konde hebben, en, in plaats van mij te verligten, de pijn zoude vermeerderen, en er geene ontlasting van stof te verwachten was, waar zich niet het minste blijk van rijpheid vertoonde; doch

hij zeide mij koeltjes, dat, indien ik het beter wist dan hij, ik mij maar zelven konde genezen. Wat zoude ik doen? ik was in de uiterste verlegenheid. Reeds den tweeden dag van mijne aankomst had ik een van mijn volk naar den shorpojaan van het dorp gezonden, om denzelven te verzoeken, van mij te komen zien; doch die had het beleefdelijk van de hand gewezen, en mij gebeden, hem in dit geval te willen verschoonen; had ik mij, bij mijne aankomst te Ingola, regtstreeks bij hem vervoegd, dan zoude hij, met de grootste bereidwilligheid, tot mijnen dienst geweest zijn, en mij middelen voor mijn ongemak hebben gegeven; doch nu konde of dorst hij er zich volstrekt niet mede bemoeijen. Het geval van den vorigen waitium van het dorp, lag hem nog te versch in het geheugen. Deze had eenen soldaat van het garnizoen van eene ziekte genezen, nadat Mr. anderson denzelven lang vergeefs onder handen had gehad, die dit zoo kwalijk nam, dat hij bewerkte, dat de waitium, na eene zware boete te

hebben moeten betalen, uit het dorp gejaagd werd. Ik onderwierp mij dan, hoewel met den uitersten tegenzin en angst, aan deze operatie, en, zoo als ik dacht en gezegd had, gebeurde het ook; de incisie geschiedde, en niets dan eenige droppelen zwart en drabbig bloed kwam er uit de wonde. Van dit oogenblik vermeerderde zich de pijn zoodanig, dat ik mijne zinnen dacht te verliezen. Ik zoude nu weder als te voren, aan het pappen gaan, doch het was mij volstrekt onmogelijk; ik konde er niet het minste heets op verdragen; de vinger gloeide en brandde mij als hield ik ze in kokende olie; de gansche arm werd mij stijf; ik voelde gedurig pijnlijke scheuten door de regter zijde, en voorspelde mij eene beroerte. Mijn toestand werd inderdaad verschrikkelijk; er kwam bijna geen eten over mijne lippen; de slaap vlood verre van mij; sedert dit noodlottig ongeval, had ik naauwelijks mijne oogen geloken; te vergeefs lag ik mij in mijnen Palanquin neder; naauwelijks was ik, na lang heen en weder woe-len, aan het sluimeren geraakt, of de ondragelijke pijn dreef er mij weder uit; wanhopend dwaalde ik rond, en terwijl elk sliep, ging ik met groote schreden eenzaam op en neder, en het gansche bosch weergalmde van mijn kermen en geklag, dat men het tot in het dorp konde hooren. Buiten deze ellende, moest ik nu en dan nog het verwijt van mijn volk hooren. Bij elke gelegenheid, die zich aanbood, wierpen zij mij voor, dat ik door mijne hardnekkigheid en wangeloof, dit ongeluk zelf op mijnen hals had gehaald, daar zij mij zoo dringend hadden gebeden en aangeraden, om naar Bawpatla terug te keeren, na dat de Naga mij tusschen de voeten ontvlugt was. Mijn voornemen was geweest, om, bij onze aankomst te Madras, met hunne valsche voorzeggingen den spot te drijven - en zie daar! hen door dit ongelukkig geval, voor altoos in hun bijgeloof gesterkt en bevestigd. Het is zeker, dat dergelijke gebeurtenissen, hetzelve niet weinig voedsel

geven; een bloot toeval, eene natuurlijke oorzaak, heeft vaak de rede doen zwijgen, en verstandige lieden doen gelooven aan dingen, die zij te voren in een belagchelijk licht stelden en onmogelijk oordeelden, om er naderhand de ijverigste voorstanders en verdedigers van te worden. Wie is nu de wijsgeer, de geleerde! al had hij ook de welsprekendheid van eenen beas monieBeas monie, een Indiaansch Wijsgeer, zeer beroemd wegens zijne geleerdheid en welsprekendheid; de cicero der Hindous. Hij leefde, volgens hunne tijdrekening, in het begin der Zilveren eeuw., die vermogend is, om mijne Koelies van de dwaasheid en ongegrondheid van dit bijgeloof te overtuigen? Zij zullen mijn geval met de Naga, als een onwedersprekelijk bewijs, aan hunne vrouwen en kinderen en aan hunne vrienden verhalen; deze weder aan anderen - en lange, lange nog, zal de verschrikkelijke geschiedenis, hoe de gewonde Naga zich aan ha-ren blanken beleediger wrook, tot een dreigend voorbeeld aan het gansche land verstrekken. Ik bemerkte zelfs, welk eenen indruk dit op den geest van mijnen onnoozelen reismakker had gemaakt. ‘Het is toch iets bijzonders,’ zeide hij mij, ‘dat deze Koelies voorspellen konden, dat u een ongeluk zoude overkomen. Ik weet niet, wat ik er van moet denken. Hoe het ook zij, ik zal mij wel wachten eene Naga te dooden, of te verwonden, al had ik er ook de schoonste gelegenheid toe.’ ‘Het is ten minste zeker, dat u dit ongeval niet zoude gebeurd zijn, indien gij hunnen raad, van weder naar Bawpatla terug te keeren, had opgevolgd; wij zouden alsdan dit noodlottige bosch van Carracoudré bij den dag zijn gepasseerd, wij hadden elders ons nachtverblijf genomen, en gij zoudt gevolgelijk door geene slang zijn gebeten.’ Wat konde ik hierop antwoorden? Ik

had hem eene dergelijke sluitrede wegens zijn eigen ongeval, dat hij zich te Mazulipatnam had op den hals gehaald, kunnen voorleggen, doch wat zoude mij dit hekelen gebaat hebben? de man was eerder te beklagen, dan te berispen. Ik zweeg dus op alles, wat hij en de Koelies mij wegens dat onderwerp zeiden - ook had ik weinig lust, om mij met hen in eene redetwist in te laten. Zeven schrikkelijke dagen had ik nu reeds in dit bosch doorgebragt, zonder dat ik eenige de geringste beterschap bespeurde. In plaats van pap, die ik er volstrekt niet op konde lijden, had Mr. anderson er mij eene zalf op laten leggen, doch alles te vergeefs! - mijne hand was blaauw en als een kussen gezwollen, de vinger werd geheel zwart, de pijn, die ik aan denzelven had, kan ik onmogelijk beschrijven. Een dik en drabbig bloed, druppelde nu en dan uit de wonde, die weldra eenen ondragelijken stank van zich gaf. Deze ontlasting gaf mij eene kortstondige verligting. Het werd mij op het laatst onmogelijk,

om langer deze verwoede smart te verduren - ik voelde mijne krachten met elken dag verminderen; mijn ligchaam was afgemat van het gedurig waken, en het weinig voedsel dat ik gebruikte. Ik zag dat ik zoude moeten bezwijken, indien ik langer in deze plaats bleef, en er waren gegronde redenen, om te duchten, dat het koud vuur zich weldra in mijnen vinger en in mijne hand zoude openbaren. Ik had geen de minste hulp en verzachting van mijn ongemak en lijden, noch van den Moorschennoch van den Engelschen chirurgijn te hopen; de eerste had, als ligt is te denken, weinig ondervinding; de laatste was een onkundige en lompe kerel, die zich in het geheel niet om mij bemoeide; ik kan zeggen, dat hij niet eene eenige maal de menschlievendheid heeft gehad, om mij in onze legerplaats te bezoeken; integendeel, als ik kwam, om hem raad te plegen, had zijn bediende altoos eenig voorwendsel, om mij te verwijderen: dan eens was zijn meester op de jagt, dan weder was hij ziek, of had gezelschap, enz. Ik besloot dus, hoe eer hoe liever naar

Madras te vertrekken, om mij daar te laten genezen, en, zoo niet mijnen vinger, ten minste mijne hand te behouden, ofschoon ik vreesde, dat het voor beide reeds te laat ware. Ik had hiertoe eerder moeten besluiten. Hoe beklaagde ik mij, dat ik, in plaats van in dit verwenschte Ingola te zijn gekomen, niet terstond mijne reize van Rawparlie naar Madras had voortgezet. Toen ik mijne orders gaf, om den volgenden morgen te vertrekken, kwam eene andere zwarigheid op. Mijn reismakker bevond zich niet meer in staat, om mij te voet te volgen. De marsch van Mazulipatnam herwaarts, het gebrek aan behoorlijke geneesmiddelen, en het te sterk gebruik van arak, patty en oude sury, waarvan hij een groot lief hebber was, hadden zijn ongemak zeer verergerd. Hij was in het begin willens geweest, om den chirurgijn anderson te baat te nemen; doch de lompheid en onkunde van dezen Engelschen kwakzalver waren oorzaak, dat hij van dit voornemen afzag. Wat zoude ik doen? Hem in dezen staat

terug te laten, zonder geld, zonder hulp, in een vreemd land, en zonder middel om er van weg te komen, zoude de uiterste onmedoogendheid zijn geweest. Ik besloot, zonder bedenken, hem de verdere reize met mij in eene DoelieDoelie. In alles, als een Palanquin, uitgenomen, dat dezelve eenen regten, in plaats van eenen krommen bamboes heeft, en geene tent, maar alleen een stuk katoen lijnwaad, van eenige ellen, dat er over heen hangt, om voor de zonnestralen te beschermen. te laten doen, die ik in het dorp voor acht ropijën huurde, met zes Koelies, aan welken ik, buiten hun batta of kostgeld, bij onze aankomst te Madras, dertig ropijen moest geven. Mr. andersonBest, in zijne, nu kortelings uitgegevene, Brieven over Oost-Indiën, van eenige Engelschen van aanzien, die zich, bij zijnen tijd, te Madras bevonden, sprekende, haalt onder andere ook eenen anderson, als doktor van die stad aan, die zich, zoo hij zegt, verledigde, om de Cochenille op de kust voort te planten. - Mogelijk is het dezelfde anderson van Ingola. God zij de arme zieken, die onder zijne handen vallen, genadig! had de onbeschaamd-heid, om mij vijftien pagoden, omtrent ƒ65:-:- af te eischen, die ik hem, onder verwijt dat hij mij bedorven had, betaalde - en met den vroegen morgen begaven wij ons alle op reis. Welk eenen treurigen stoet vormden wij met elkanderen! hoe angstvallig en voor zich henen, liepen mijne Koelies onder den Palanquin! eene akelige en ongewone stilte heerschte onder hen, die, hoe pijnlijk en verdrietig ik ook was, mij zelfs verveelde, en nog gemelijker maakte - men zoude gezegd hebben, dat zij een paar lijken naar den smeshaan ter verbranding wegdroegen. Geene boert of snedige inval kwam

meer voor den dag; het luide Horri! horriZoo veel als Hoezee! - als wij de chauderie of het dorp in het gezigt kregen, waar wij den nacht wilden doorbrengen, - het vriendelijke Nomos korronWelkom!, dat zij reeds van verre de ons ontmoetende reizigers te gemoet riepen, en de koddige historien, die zij elkanderen onder het loopen verhaalden - om zich den arbeid te verligten en mij te vermaken, hadden te eenemaal opgehouden. In plaats van het gezang, dat zij somtijds aanhieven, hoorde ik niets dan het eentoonige heu, heu, heu - heu, heu, heuEen zacht, zingend geluid, dat zij over en weder maken, om de maat in het loopen te houden., hetwelk met mijn onophoudelijk kermen en klagelijk gesteen, wegens de vreesselijke pijn, die ik aan mijnen vinger leed - een allerellendigst muzijk maakte - zoo dat het mijnen vriend huau, zoo als ik merkte, zelfs verveelde, dewijl hij altijd een goed eind wegs, het zij voor- of achteruit bleef. Alle de liefelijkheid der schoone landstreken, door welke wij trokken, al de rijkdom der begroeijing, de heerlijke uitzigten, de fraaije dorpen, de antieke gebouwen - hadden hun vermogen op mij verloren, zij maakten geenen den minsten indruk meer op mij, en gaven mij geene andere aandoening, als die van spijt en verdriet, dat ik dezelve niet meer konde genieten; ik zoude nu liever door eene wildernis en woestijn hebben willen reizen. Ach! ik zag alle deze schoonheden der natuur nu door het prisma van ellende, en met ongevoelige oogen aan; mijn hart was er niet meer vatbaar voor - en ik dacht nergens om, dan om mijne pijn en droevigen toestand. De Lezer zal mij dus verontschuldigen, zoo ik hem voor een tijdlang geene schildering der landstreken, of eene uitvoerige beschrijving van de plaatsen, die wij doortrokken, geve. Ik was gansch niet geschikt noch om te schrijven, noch om te denken. Ik had mijnen reismakker huau verzocht, en hij had het ook op zich genomen, om het een en ander, als de namen der dorpen

en rivieren, derzelver ligging en loop, de gebouwen, en wat wij al merkwaardigs ontmoeten zouden, aan te willen teekenen. Doch men kan ligt denken, hoe onachtzaam dit door hem gedaan werd. Hij, die nooit eenige liefhebberij voor beschrijvingen of dergelijke had gehad, en mij dikwijls uitlachte, wegens mijne zorgvuldigheid om alles te onderzoeken en aan te teekenen. Meestentijds dacht hij er niet aan. - Ik moest hem telkens daaraan herinneren, hetwelk ik door de pijn en lusteloosheid, mede niet zelden vergat. Omstreeks twee uren des namiddags bereikten wij het dorp Kaloerie. Wij trokken het door, en bleven aan den anderen kant, buiten hetzelve, onder eene groep boomen kamperen. Ik had mijn volk bevolen, om, gedurende onze reize tot Madras, geene chauderie aan te doen, het zij om er ons middagmaal te houden, of om er in te vernachten. Deze gebouwen zijn, zoo als ik reeds gezegd heb, nooit ledig van menschen, voornamelijk des nachts. Ik wilde aan den eenen kant, de arme vermoeide reizigers door mijn kermen en geklag, wegens de hevige pijn,

die ik aan mijnen vinger leed, in hunnen slaap niet storen, en tevens vermijden, dat mijne Koelies hen mijn geval met de Naga, en de daarop gevolgde slangenbeet, zouden verhalen; want hoewel ik hun dit ernstig verboden had, was er echter alle waarschijnlijkheid, dat zij het geheim niet zouden kunnen bewaren, voornamelijk vreesde ik voor de Koelies van Mazulipatnam, wier voorzegging nu gevallig aan mij vervuld was, en die zich gaarne met die eer zouden willen verheerlijken. De drift, om aan anderen iets, het zij goed of kwaad te voorspellen, en de blijdschap, die wij gevoelen, als zoodanige voorspelling toevallig bewaarheid wordt - schijnt aan alle menschen gemeen. De Indianen zien de vergiftige slangen aan, als de uitvoerders van de bijzondere wraak der goden. Zij gelooven, dat niemand van zoo eene slang wordt gebeten, dan die door de eene of andere grove misdaad, zich den toorn eener godheid op den hals heeft gehaald. Welk een heerlijk voedsel was nu mijn geval met de Naga voor dit bijgeloof, en met hoe veel verachting, toorn of medelijden, zouden de dweepers

onder de Indianen niet op mij neêrgezien hebben! want aan dweepers, even als bij ons, ontbreekt het ook daar niet. Het dorp Kaloerie was klein en vol zwaar en hoog geboomte; voor het overige had het niets merkwaardigs. De Inwoners schenen zich voornamelijk toe te leggen op het aankweeken van kalkoenen; ik zag gansche troepen van deze dieren, met hunnen herder en hond, die op het veld, dat redelijk grasrijk was, liepen en weidden. De haast die ik had, om naar Madras te komen, was zoo groot, dat ik mijn volk naauwelijks tijd gunde, om het middagmaal te houden, veel minder om, zoo als wij gewoon waren, na hetzelve een uurtje uit te rusten. Zoodra zij met eten gedaan hadden, joeg ik hen weder voort. Die goede menschen, die wisten in welke omstandigheden ik was, hadden hier niets tegen, en deden dit zonder murmureren. Wij trokken door eene zandige en schaarsch van geboomte voorziene landstreek, en het was reeds donker, toen wij aan een klein gehucht kwamen, Madoepetté genaamd, in hetwelk zich maar eene kleine chauderie of trivasel bevond. Naar de vuren te oordee-len, die ik voor dezelve zag branden, moest zij vol reizigers zijn. Dit was dus geene plaats voor mij, en daar wij in het donker geene toop konden zien, en ik niet begeerde dat mijn volk er naar zoude zoeken, legerden wij ons in eenen openen boogaard, voor welken wij verbij gingen, zonder er ons aan te storen, of de eigenaar het wilde toestaan dan niet. Doch het speet mij welhaast, dat wij er ons in begeven hadden, en, had mijn volk niet reeds hun eten op het vuur gehad, zoude ik terstond verhuisd hebben. Er bevonden zich in dezen boogaard eene menigte weegluizen. Weegluizen? zal men verwonderd vragen. Ja! te weten vliegende, die in alles de gewone kleine weegluizenMen heeft in die landen van deze insekten, die zoo groot als Meikevers zijn. gelijken, uitgenomen dat zij vleugels hebben. Zij geven denzelfden onaangenamen reuk van zich, bijten zoo fel, ja nog feller dan deze, en zijn even als de moskitos, heet naar bloed, en zetten zich overal op de

naakte deelen des ligchaams neder. Men noemt ze Gandie. Zij houden zich voornamelijk op in plaatsen, waar de Muttémarram groeit, eene heesterplant, die naar dezelve genoemd is. Voor mij, die gedurende den nacht dikwijls uit den Palanquin moest, wegens de woedende smart, die mij geen uur achter elkanderen liet slapen, maar noodzaakte om op en neder te wandelen, tot dat de gloed in mijnen vinger, door denzelven te waaijen, of in koud water te houden, eenigzins begon te bedaren en dragelijker te worden, en ik mij dan weder konde neder leggen - was dit eene zeer lastige plaag. Mijn volk scheen aan den beet dezer diertjes gewend te zijn, of voelde het, wegens groote vermoeidheid niet. Men kan ligt denken, dat ik hun geene langen nachtrust gaf. Vóór dat de kraaijen door de lucht krasten, en toen het nog donker was, vertrokken wij van Madoepetté, waarvan ik niet meer weet te zeggen, dan dat de inwoners veel Tschaai en Tabak moeten aankweeken - dewijl aan weerszijde

van onzen weg, zich gansche velden van deze twee planten uitstrekten. Het Landschap werd nu nog zandiger, kaler, en minder met boomen begroeid, en de dorpen schaarscher, een teeken, dat wij de zee naderden, die wij dan ook tegen den middag, van eene hoogte, in de verte ontdekten. Kort daarna kwamen wij te Aménabab, een fraai en groot dorp, zeer bevolkt, en omringd met toopen van Tamarinde- en Mangaboomen. Wij legerden ons buiten hetzelve, aan den kant eener rivier; het was eene liefelijke en eenzame plaats, met hoog en fraai geboomte beschaduwd. Nog geen half uur waren wij daar, of wij zagen, tusschen de boomen door, een' troep vrouwen uit het dorp komen, die hunnen weg regt naar ons toe namen. Toen zij ons ontdekten, bleven zij staan, en schenen met elkanderen te beraadslagen, of zij naderen wilden, of weder terug gaan. Dit duurde wel een kwartier uurs. Ik trad eindelijk naar haar toe, om te weten wat zij begeerden; doch zoodra werden zij dit niet gewaar, of de gansche troep

vloog uit elkanderen, en ging op den loop, uitgenomen een paar oude en leelijke wijven, die moeds genoeg schenen te hebben, om te blijven staan, en mij op te wachten. Ofschoon mij wel bewust was, dat de vrouwen en dochters der Hindous eenen schrik en afkeer voor de Europeanen hebben, en zij voor dezelve vlieden en zich verbergen, ergerde het mij toch, dat zij dus voor mij wegliepen. Op eenen anderen tijd had ik er om gelagchen; doch nu konde ik geene scherts verdragen, mijn ongemak had mij kregel gemaakt. ‘Wat begeert gij?’ vroeg ik haar op eenen straffen toon, ‘waarom stondt gij alle hier te wachten? en wat is de oorzaak, dat de andere vrouwen alle voor mij wegvlugtten, als of ik een PéschashPéschash, booze geest. ben, of een wild dier, dat haar dreigt te verslinden.’ ‘Ach, Mijn Heer!’ antwoordde mij eene van deze oude vrouwen, die mij zekerlijk voor een' Mesties aanzagen, dewijl ik haar

in hare taal had aangesprokenMen vindt langs de gansche kust weinig Europeanen die de Malabaarsche taal spreken; ik heb er nooit eenen ontmoet, ten minste niet onder de Hollanders en Engelschen; onder de Franschen mag er een enkele zijn. De twee eerste natiën leggen zich in het algemeen meer toe, de eene op het Maleitsch, de andere op het Hindostansch en Persiaansch. Over het algemeen is er van de duizend Europeanen pas één, die zich bemoeit, om de talen, de gewoonten, den godsdienst en de geschiedenis der Indianen te bestuderen; hunne gedachten zijn te veel met het geldschrapen bezig.. ‘Wij zijn uit het dorp gegaan, met het voornemen, om den Nagapouché aan den kant der rivier te verrigten, niet wetende, dat gij met uw volk onze gewone offerplaats had bezet; nergens anders hieromstreeks aan de rivier groeit een margozie en arichi, naast elkanderen, daar is ook de Lingam en de offersteen.’ ‘Wij zijn dus in de grootste verlegenheid. Terug te gaan, en den pouché tot op eenen anderen dag uit te stellen, konnen en mogen wij niet doen; dit zoude ongeluk over onze familiën bren-genDe Indianen gelooven, dat het ongeluk over dengenen brengt, die, wanneer hij op weg zijnde om eene offerande te verrigten, verpligt is, door het een of ander toeval dezelve uit te stellen, of dat hij naar zijn huis terug keert, om iets dat hij vergeten heeft te halen.. Ik en deze mijne vriendin, besloten eindelijk naar u toe te gaan, om u te verzoeken, eenen tak van den margozie en arichi af te mogen breken, en den Lingam mede te mogen nemen, om elders onzen pouché te verrigten, toen wij u, zoo het ons toescheen, vertoornd op ons af zagen komen; dit was de oorzaak, dat de jonge vrouwen op uwe nadering de vlugt namen. Neem het haar niet kwalijk, Mijn Heer! zij dachten dat gij een blanke waart; het is u bekend, welke lieden dit zijn.’ Ik had medelijden met die arme vrouwen, en het speet mij, dat ik haar zoo verschrikt had en liet haar bij het geloof, dat ik een Mesties was, om haar alle vrees te benemen, en haar volkomen gerust te stellen. ‘Ata! (Moeder!)’ zeide ik, ‘het

denkbeeld, dat gijlieden van de blanken hebt, is helaas! maar al te zeer gegrond, hoewel er ook brave menschen onder hen zijn. Het doet mij leed, dat wij uwe offerplaats, zonder het te weten, belemmerd hebben. Ga! roep uwe vriendinnen terug; zeg haar, dat zij vrijelijk komen, om den pouché op de gewone plaats te verrigten; niemand zal u hinderen of lastig vallen; ik zal mijn volk bevelen, dat zij zich van den kant der rivier weg begeven, en u dezelve vrij laten.’ ‘Gezegende ouders van zulk eenen zoonEen Malabaarsch kompliment.!’ zeiden zij, en bogen zich beleefd; een van haar ging hierop naar de weggevlugte vrouwen, die van verre als schuwe en vreesachtige rheën, in angstige verwachting, hoe dit zoude afloopen, bij elkanderen stonden, en oogenblikkelijk daarna, zag ik den ganschen troep, met de oude aan het hoofd, weder terug keeren. Zij gingen digt voor mij voorbij, groetten, en schenen in het geheel niet meer bevreesd

te zijn, nu zij hadden gehoord, dat ik geen blanke was; eene, echter, bleef schoorvoetende achter uit, en dorst niet voorbij gaan. De oude wijven, en zelfs de andere, riepen haar toe: ‘Va, mamieï! vari! acha Doré, unum payum illé!’Kom, ô mamia! kom! het is een goed Heer, wees in het minste niet bevreesd. Op het hooren van dezen naam, ontroerde ik. Mamia! ik had haar nog niet vergeten - en menigmaal zuchtende aan haar gedacht - en echter, hoe gaarne ik haar ook te voren nog eens had willen zien en spreken, wenschte ik nu evenwel haar niet te ontmoeten. Door eene slang gebeten, mager, bleek en ontdaan, en met eene stinkende en vervuilde wond - konde ik haar niet dan walg en afkeer inboezemen. Veel beter ware het voor mij geweest, dat ik haar, en den ganschen troep, in mijnen Palanquin, van dorp tot dorp, tot aan Madras had verzeld; hoe bespottelijk dit ook mogte geweest zijn, zoude ik er mij echter vrij beter bij bevonden hebben, dan tegenwoordig. Ik zoude in het aangename gezelschap dezer schoone en jonge

danseresse de reize hebben gedaan, en bij gevolg niet, - om als mijn vriend huau te spreken - in het bosch van Carracoudré overnacht hebben, en dus ook van geene slang zijn gebeten. Nagapouché beteekent woordelijk overgezet, eerdienst aan de Brilslang, of Cobra Capella. Deze godsdienstplegtigheid is alleen voor getrouwde vrouwen. Die van de sekte van Sieb, verrigten dezelve aan den Lingam, en die van Bieshn, aan Lokhia of Letchemie. Verscheidene vrouwen, vriendinnen onder elkanderen, maken partij, of vereenigen zich tot dezen pouché. En, na dat de PanchjangamcarenEen Bramin, die alle morgen in de huizen gaat, en de goede en kwade dagen aankondigt. haar, uit zijnen PanchjangamPanchjangam, eigenlijk Panchjogom, of de vijf tijden. Dus noemen zij hunnen almanak, uit welke men de goede en kwade maanden, dagen en uren kan zien. Deze vijf tijden zijn de Natcherrons, of de zeven-en-twintig sterren of huizen die de maan doorloopt; de Tidi, of dagen der nieuwe en volle maan; de Laquenons, of de teekenen van den Zodiak; de Jogoms, of de goede en kwade dagen van elke maand, en de Caremons, of de goede en kwade uren van elken dag., hiertoe eenen gelukkigen dag

heeft aangewezen, gaan zij te zamen, fraai gekleed en opgesierd, aan den oever eener rivier, en zoo deze niet in de nabijheid is, aan den kant van eenen vijver, waar een arichi- en margozieboom naast elkanderen staan; want het is onder de lommer van deze twee boomen alleen, dat zij dien dienst mogen verrigten. Of anders nemen zij eenen tak van elk dier boomen, planten dezelve, bij het een of ander water, omtrent eene trede van elkanderen, schuins in den grond, zoo dat de toppen zich sluiten; onder dezen boog plaatsen zij eenen steen, de gedaante hebbende van een suikerbrood, om welken twee slangen, die denzelven omslingeren, verbeeld of uitgehouwen zijn. Dit nu is de Lingam, voor welken zij eenen anderen kleinen vierkanten platten steen plaatsen, die voor het altaar dient. Nadat zij zich eerst alle gebaad hebben, wasschen zij den Lingam met melk, leggen

ongebolsterde rijst, boter en jagersuikerDe suiker, die uit den palmwijn gekookt wordt, noemt men Jager, of eigenlijk Jagra. op den platten steen, en verbranden het alles met kleine stukjes van den Semi, eene soort van hard aromatisch hout, waarmede de Ognie joog, of Diberadané, dat is, de vuurofferande, wordt ontstoken. Vervolgens werpen zij den Lingam bloemen toe, en bidden om al hetgeen, wat zij op deze wereld noodig hebben, voornamelijk om een lang en gezond leven voor hare mannen, en om kinderen, zoo er eenigen onder haar zijn, die er nog geene hebben; waarna zij weder naar hare woningen terug keeren, en elkanderen geschenken van betel en suikergebak doen; of zij blijven wel bij elkanderen, en zijn den ganschen dag vrolijk en verblijd, in het vaste vertrouwen, dat haar gebed zal verhoord worden. De steenen laten zij aan den kant van het water liggen, dezelve dienen weder andere vrouwen tot even dezelfde plegtigheid. Goede, onnoozele, zachtzinnige Indiaansche vrouwtjes? Vaart voort met uwe gewo-ne trouw en genegenheid, voor het welzijn van uwe mannen te bidden; het doet uwe harten eer aan, en ik ben verzekerd, dat gij deze plegtigheid met denzelfden ijver en opregtheid zoudt verrigten, al ware het ook, dat gij, even als uwe Europesche zusters, het voorregt genoot, u, na den dood uwer mannen, van eenen anderen te mogen voorzien, die de plaats des overledenen vervulde. Moge Hij, die het binnenste der harten kent, uw gebed tot den Lingam, als tot hemzelven gerigt, aannemen en verhooren. Ach! in deze wereld hebt gij niets zoo veel waardigs, als het leven uwer mannen; zoo u die door den dood worden ontrukt, is er geene vreugd meer voor u - treurig, eenzaam en verlaten moet gij het overige uwer dagen slijten! Wij bleven niet lang te Aménabab, maar verlieten hetzelve, met mijne gewone haast - zoodra wij gegeten hadden. Zoo veel als ik in het doortrekken en van verre gewaar werd, is dit dorp groot en schoon, en heeft eenen bijzonderen fraaijen tempel. De grond rondom hetzel-ve is zwart, en zeer vruchtbaar, en het landschap was als bezaaid met boschjes en dreven van vruchtdragende boomen, waaronder vele tamarinde en mangas waren. Wij volgden de rivier Gondakama, tot bij het dorp Oelchie, waar wij dezelve in een Sangarie passeerden. Omtrent anderhalve mijl van daar stort zij zich in zee. Aan den overzijdschen oever stond een fraaije antieke tempel, doch dezelve was in eenen zeer bouwvalligen staat, en werd niet meer gebruikt. De Indianen mogen wel de hand aan eenen tempel houden, en dien repareren, doch wanneer dezelve gansch vervallen is, mogen zij dien niet weder opbouwen. Zoo zij dit willen doen, moeten zij denzelven eerst tot het fondament toe afbreken. Zij kunnen echter de oude steenen weder gebruiken. Men vindt buiten aan de tempels van Bieshn, Sieb, en aan die van mindere godheden, altoos eenige van derzelver voornaamste geschiedenissen en daden uitgehouwen en afgebeeld; doch aan deze tempel zag ik geene figuren. Dit deed mij oor-deelen, dat dezelve aan Ishour was toegewijd, een naam, dien men aan het Opperwezen geeft. Deszelfs tempels hebben geene beelden, noch van binnen noch van buiten, dewijl, zoo als de Pundiets zeggen, de almagt en de werken van God, uit iedere plant zijn te kennen, en dezelve zoo groot, zoo menigvuldig en van dien aard zijn, dat dezelve door geene figuren kunnen uitgedrukt worden. Daar God geene gedaante, en tevens alle gedaanten heeft, geven zij hem die van eenen ronden kogel, die altoos van steen moet zijn, en op een voetstuk in het midden des tempels staat. De eerdienst die hem in denzelven wordt bewezen, verschilt van die der andere goden. Hij wordt niet in processie rond gedragen; hij heeft geene danseressen noch plegtigheden; men offert hem niets dan de vruchten des velds, en de bezigheden der Braminen bestaat meest in lofzangen tot verheerlijking van zijnen naam, en in gebeden. Ishoer beteekent woordelijk, groote wille; het is de algemeene naam, bij welken

het Opperwezen wordt aangebeden, men noemt hem ook eenvoudig Brrm, God, of het groote wezen; hem worden in 't geheel duizend namen gegeven, die zijne eigenschappen en vermogens kenmerken; daarom wordt hij ook Doshotamé en Hazarramé, of de duizendnamige genoemd. Ik zal, om de nieuwsgierigheid mijner Lezers te voldoen, eenige van deze namen aanhalen, zoo als dezelve mij te binnen schieten; als Suituntrum, de onafhankelijke; Surbepbirsi, de altegenwoordige; Servasher, de Heer van 't heelal; Ekkumesha, de éénige; Nitteh, de eeuwige; Nieshtoijé, de onfeilbare; Pregianum en Sobbotér-dirsie, de alwetende; Peréméhumsé, de magtige Heer; Psirkirtie, de goedertierene; Odorissar, de onzigtbare; Tschiirjibi, de onsterfelijke; Tshoratshor, voor wien niets is verborgen; Koethasta, die eene ontoegankelijke of ongenaakbare plaats bewoont; Geitsha en Mahateesh, de almagtige; Appurtisha, de onverdeelbare; Okitta, buiten wien geen andere zijn; Addhie dieba, boven alles verheven; Boedoeba, de alwijze; Aviakthan, de onzigtbare geest; Jotna, de sterke; Moukthie Shoudan, de gever der eeuwige ruste of zalig-heid; Ananta, de altijddurende; Ekbhabé, onveranderlijk in zijne besluiten; Odoiinîs shoudan, de gever van oneindige vreugde; Onadie, zonder begin; Swabhab, van onbegrijpelijke zelfstandigheid; Suiteshtiténium, de alleenwijze, of die zijne wijsheid van niemand heeft verkregen, Nidakar, de onstoffelijke; Mahashour, de groote God; Krépatshaja, de God van genade; Tétratréjom, de God der drie eigenschappen, als schepper, onderhouder en verdelger; men noemt hem ook in dien zin, Trimoukti, of de God van drie aangezigten - Brama, Bieshn en Sieba, zijn deze drie eigenschappen gepersonifieerd - Sirboshroep, zonder gedaante; Okrittie, dien men niet kan afbeelden; Addhie atma, de algemeene geest; Addhie yagna, de God der religien, enz. Dit zal genoegzaam zijn, vertrouw ik, om den Lezer het vereerend denkbeeld, dat de Hindous van het Opperwezen hebben, te doen kennen, en dat zij den naam van duiveldienaars, waarmede sommige dweepers hen uit onkunde, uit vooroordeel, of uit eigenbelang, bekladden - op verre na niet verdienen. Van het dorp Oelchie, ging onze weg over een vruchtbaar landschap. Wij trokken nog over eene kleine waadbare rivier, Madegonda genaamd, die mij voorkwam een tak van de Gondakama te zijn. Het landschap was bezaaid met dorpen, door eenige van welke wij passeerden, en welkers namen ik noch mijn vriend huau hebben aangeteekend. Vele derzelven hadden fraaije tempels en andere merkwaardigheden, doch ik had geenen lust om dezelve te bezien. Te Pandaloer, echter, dat wij mede doortrokken, was het mij onmogelijk om onverschillig te blijven, hoe groot mijne haast ook was, om voort te komen; buitendien had de zon bijna haren loop volbragt, en mijn volk was zeer vermoeid, want zoo als ik gezegd heb, liet ik hen naauwelijks tijd om te eten of te slapen. Ik beval dan, hier halte te maken; wij legerden ons in een fraai boschje, aan de zuidzijde van het dorp, en ik begaf mij met mijnen vriend in hetzelve, om het te bezigtigen. Het was een der grootste dat ik nog ontmoet had; drie schoone tempels, waarvan een nog gansch nieuw, en eenige kleinere van mindere godheden, versierden

dit dorp. Het was als begraven in beteltuinen, van welke plant het scheen, dat de inwoners een bijzonder werk maakten, en er bevonden zich verscheidene gemetselde vijvers, en fraaije groote putten, uit welke deze tuinen bewaterd werden; als mede een uitmuntende groote bazaar of markt, overvloedig voorzien van allerlei levensbehoeften, en zeer goedkoop; doch hetgeen wel het meest mijne aandacht tot zich trok, waren twee groote waterbehouders, beide gemetseld, buiten het dorp, de een in het oosten, de ander in het westen van hetzelve, ieder van ruim eene mijl in den omtrek, uit welke het water op de Nelijvelden en moestuinen werd geleid. Eene menigte menschen waren hiermede bezig, en de tamarinde- en mangatopen, weergalmden in den stillen avond van hun gezang. Er bevonden zich nog verscheidene andere merkwaardigheden in dit dorp, onder anderen een Roth of Teer (processie wagen), van eene bijzondere grootte, en vol van beeldwerk; doch de donkerheid overviel ons, en wij waren verpligt, om weder naar onze pleisterplaats terug te keeren, waar ik zeer vermoeid van de wandeling

aankwam. De onophoudelijke pijn, het gebrek aan slaap, de ongerustheid die mij kwelde - en het weinige voedsel, dat ik tot mij nam, verzeld met eene sluipende koorts - hadden mijne krachten merkelijk verzwakt. Ik had eenen ellendigen nacht, en nam voor, mij voortaan nergens vergeefs op te houden, maar allen mogelijken spoed naar Madras te maken. De zon was nog niet aan den hemel, toen wij ons reeds ver van Pandaloer bevonden. Wij hadden eenen stormigen dag, voor het overige mooi en droog weer. Wij namen ons ontbijt in Anantapoer, omtrent eene halve mijl van zee. Langs dit dorp vloeit eene zoute rivier, die Oepoelaar genoemd wordt; oepoe beteekent zout, en aar rivier; er wordt eene menigte zout gemaakt. Wij moesten dezelve in sangaries overvaren. Het landschap dat wij nu doortrokken, was zoo vermakelijk en vruchtbaar niet, als dat van den vorigen dag; ook waren de dorpen niet zoo menigvuldig en schoon,

uitgenomen het dorp Boswapalam, dat deszelfs naam naar de schoone witte koebeesten en ossen heeft, die er eertijds geteeld werden, en nog geteeld zouden kunnen worden, ware het niet, dat de afpersingen en onderdrukkingen, die de Engelschen of derzelver agenten zich aan de Inwoners van de landen, over welke zij ginds tiranniseren, veroorloven, alle derzelver nijverheid vernietigden. Het eertijds vermaarde en rijke dorp Boswapalam, was nu arm, en op het schoone weiland zag ik alleenlijk eenige magere kleine koeijen, kalkoenen en ganzen weiden. Wij namen ons middagmaal te Bingenapillij, een onaanzienlijk dorp langs hetwelk eene kleine rivier, Manaar, of de zandrivier genoemd, loopt. Het eenigste merkwaardige dat wij hier vonden, was een schoon manga- en bamboes bosch, welk laatste met zijne lange bandige bladeren, en trossen roode bloemen, eene sierlijke vertooning maakte. In geen van beiden wilden of konden wij ons legeren. Het manga bosch was vervuldmet de mangai-i, eene soort van kleine en bijna onzigtbare zwarte vliegjes, die zich

om dezen tijd van het jaar, als de vrucht overrijp is, en bijna afvalt, in deze bosschen onthouden. Dit vliegje heeft een venijnig of scherpbijtend vocht bij zich, en is eene groote plaag voor degenen die deze manga topen doortrekken, of er zich in ophouden; het zweeft menschen en dieren staag voor het gezigt, even als de moskitos, en men moet zich zeer in acht nemen, dat men er geen in de oogen krijgt. Zoo dit gebeurt, trachte men het diertje er geheel weder uit te halen, doch wrijft men het daarin in stukken, zoo veroorzaakt het scherpe vocht, dat het bij zich heeft, eene zoo sterke inflammatie, dat men groot gevaar loopt, het gezigt daarbij te verliezen. Het beste middel voor deze ontsteking, is de melk van vrouwen, die men warm uit de borsten in het lijdende oog laat druppelen. In het bamboesDe bamboes, in het Malabaarsch Mungilé genaamd, is genoeg bekend; men heeft vele soorten van dit riet, onder andere eene, die men de ijzer bamboes noemt, wegens deszelfs dikte en hardheid. Deze bamboes bosschen maken eene zeer fraaije vertooning, dewijl de bladen van een aangenaam en verkwikkend groen zijn. bosch konden wij

nog minder ons verblijf nemen; de bamboes groeit zoo digt, dat geen mensch er door zoude kunnen dringen. Zoo dat wij genoodzaakt waren ons aan den kant der rivier te legeren. Wij trokken door de dorpen Tammelepeent, Pinnagropalam en andere. De grond was eene harde klei, en de landstreek oneffen, heuvelachtig, en leverde eene groote menigte wilde palmen. Het was reeds donker toen wij te Tshacoldindie aankwamen, een groot dorp, digt aan de zee gelegen; wij konden het bulderen der branding duidelijk hooren. Het was schaars van geboomte voorzien, zoodat ik genoodzaakt was, mijn nachtverblijf in eene chauderie te nemen. Gelukkig waren in dezelve bijna geene reizigers, en eene gansche zijde was ledig; dit was mij bijzonder aangenaam. Mijn volk met kapitein huau, besloegen de eene helft, en ik met mijnen Palanquin de andere. Nu konde ik, wanneer de pijn mij

dwong op te staan, onverhinderd, en zonder anderen te hinderen, steenen en op en neder wandelen, tot dat dezelve eenigzins weder bedaarde: want het was des nachts, dat ik het meeste leed; bij dag was het nog eenigzins dragelijk. Ik liet een brandend lampje in eene der nissen zetten, en daar ik mij zeer slaperig bevond, begaf ik mij vroeg ter rust, wel verzekerd, dat dezelve niet lang zoude duren. Doch hoe groot was mijne verwondering, van bij mijn ontwaken den dag te zien aanbreken - ik had den ganschen nacht doorgeslapen. In plaats van er mij over te verblijden, schrikte ik. De hevige pijn, die ik aan mijnen vinger leed, matte mij wel af, doch zoo lang ik dezelve gevoelde, had ik hoop denzelven, en voornamelijk mijne hand, te behouden, dit gaf mij moed om mijne smarten met geduld te dragen; doch nu was deze hoop op eenmaal vernietigd; de top des vingers, die mij anders als vuur gloeide, was nu gansch dood en koud, en in het overige gedeelte van denzelven en in de hand, voelde ik niets dan eene knagende pijn, die echter dragelijk was, Ach! er

was geen twijfel meer, of het koud vuur was reeds in de wond geslagen. Dit maakte mij radeloos - ik wist niet wat te beginnen; wij waren nog wel vijf dagreizen van Madras verwijderd; tegen dien tijd had hetzelve zich waarschijnlijk reeds tot in de hand doorgevreten, en ik was voor mijn gansche leven een ongelukkig mensch. Deze ramp moest ik den Moorschen of den Engelschen doktor wijten; een van beiden, of de medicijnen van den eersten waren niet goed, niet krachtig genoeg, of voor het venijn der slange, die mij gebeten had, dienstig of passelijk, of ik had dezelve te laat ingenomen, of de Engelschman had mij door zijne insnijding bedorven. Doch ik moest raad schaffen. Mogelijk was het nog niet te laat, indien ik maar niet talmde. Het eenigste en beste wat ik doen konde was nacht en dag door te reizen, zonder mij anders op te houden, dan om een oogenblik te eten; mogelijk zoude ik dan nog intijds te Madras kunnen komen, om mijne hand te redden; mijn besluit was oogenblikkelijk genomen. Ik maakte kapitein huau, francisco, al mijn volk met luid geschreeuw wak-ker; zij vlogen verschrikt overeind, niet wetende wat mij was gebeurd. Ik verhaalde het hun, en gaf mijne Mazulipatnamsche Koelies tevens mijn voornemen, om nacht en dag door te reizen, te kennen; zoo zij daar iets tegen hadden, moesten zij maar spreken, ik wilde als dan in het dorp andere Koelies zoeken, en zij konden naar Mazulipatnam weder terug keeren. ‘Neen, Mijn Heer!’ riepen zij eenparig, ‘neen! wij willen u niet verlaten, maar u tot naar Madras brengen. Wij zijn zoo ver met u gekomen, het zoude eene schande voor ons zijn, dat wij u nu in de handen van anderen zouden overgeven; buitendien is het ons belang, om u naar Madras te brengen, in welke plaats wij ligtelijk eene terug vracht kunnen bekomen, waarentegen wij anderzins ledig naar huis moesten gaan.’ ‘Wij zullen nacht en dag met u voortspoeden, zoo hard wij maar kunnen, zonder dat wij hier voor eenige bijzondere vergoeding of betaling begeeren; alleenlijk verzoeken wij u, nog een Koelie meer, als massalji, of toortsdrager, aan te nemen.’ Die goede lieden! - ik was er hartelijk blijde om, dat zij bij mij wilden blijven, wij waren reeds aan elkanderen gewend, zij konden zich zoo wel naar mij schikken - en wij leefden als vrienden te zamen. Ik bedankte hen voor hunne genegenheid, zeide hun, dat ik het bij mijne aankomst te Madras, wel goed met hen zoude maken, en zond francisco met eenen van hen, terstond naar het dorp, om te hooren of er Palanquin - Koelies te krijgen waren; zij moesten er zes, in plaats van eenen aannemen, en dezelve aanstonds mede brengen, ook beval ik hun tevens, een half dozijn Tiveti of toortsenDeze toortsen zijn niet anders, dan geolied lijnward, ter dikte en lengte van eenen arm opgerold. te koopen. Het duurde niet lang, of zij kwamen met de nieuwe Koelies aan; en daar ik nu op geen paar ropijen min of meer zag, en ik hun bijna hunnen vollen eisch gaf, werd ons accoord welhaast getroffen De twee zwaksten maakte ik tot massaljis, de vier overigen moesten de andere Koelies, het zij die van den Palanquin en Doelie,

of van de bagage van tijd tot tijd aflossen en verligten - en eer het acht uren op mijn horologie was, bevonden wij ons reeds weder op reis. Mijne gedachten waren zoo vervuld met mijnen droevigen toestand, en met het treurig vooruitzigt van mijn lot, zoo ik mijne hand mogt komen te verliezen, dat er nu in het geheel niet aan opschrijven of aanteekenen gedacht werd; ik sprak er mijnen vriend huau niet meer van, en hij nam zich wel in acht, van het mij te herinneren - het had hem reeds den eersten dag verveeld. Ook passeerden wij de dorpen, die wij door moesten, zoo schielijk, dat er geen tijd was om iets op te merken of te onderzoeken. Al mijne aandacht was alleen op mijnen vinger gerigt; bijna elk half uur bezag ik denzelven met eenen inwendigen angst, om te ontdekken, of het koud vuur, zoo ik dacht, ook verder voortliep, en telkens bestrooide ik de wond met vitriool, meer om te weten of ik er nog gevoel in had, dan om er het wild vleesch uit te laten bijten, tot welk einde de Moorsche noodhulp van Mr. anderson mij dien gegeven had. Ik gevoelde echter nog altoos de bijting en prikkeling van den vitriool; dit gaf mij min of meer hoop, dat ik nog in tijds te Madras zoude komen, om mijne hand te redden. Mijne Koelies vlogen er door; zoo er zich geene onverwachte verhinderingen opdeden, konden wij er binnen drie dagen zijn. O! dat ik dit reizen bij nacht niet eerder had begonnen! Gelukkig hadden wij dien dag juist eene betrokkene, regenachtige lucht, zoodat wij, door de hitte niet gehinderd, een groot eind wegs aflegden. Wij namen ons middagmaal te Roveloer, want ik begeerde niet, dat mijn volk hetzelve met avelaAvela, gebrande nelij of rijst in den bolsler; de Indianen eten dit op reis, wanneer zij geenen tijd of lust hebben om eten te koken. zoude doen, zoo als die goede menschen voornemens waren, om geenen tijd te verliezen, er moest toch voor mij en kapitein huau gekookt worden. Te vier uren in den achtermiddag, kregen wij Nababpeent in het gezigt; dit groote dorp, zoo beroemd wegens den

schoonen antieken tempel, en andere merkwaardigheden, die zich in hetzelve bevonden. Van zeer verre zagen wij dit reusachtige gebouw, met zijne trotsche piramide, zich verheffen. Reeds bij mijn vertrek van Mazulipatnam had ik besloten, dit gedenkstuk der oudheid op mijn gemak te bezigrigen, en te dien einde eenen halven dag, al ware het ook langer, in het dorp door te brengen; doch nu konde en wilde ik er mij geen oogenblik om ophouden. Het speet mij geweldig, dat ik dit genoegen zoude moeten missen; doch een halve dag vroeger of later te Madras aan te komen, kon voor mij van het grootste gewigt zijn; het geluk van mijn gansche leven, ja mijn leven zelfs, hing er aan. Ik had echter mijne dragers bevolen, om in het doortrekken van dit dorp, hunnen weg digt langs dezen tempel te nemen, en denzelven voetstaps voorbij te gaan, opdat ik denzelven, ten minste ter loops, konde beschouwen. Vlak tegen over dit gebouw, was een zeer schoone uitgemetselde vijver,

in welken zich vele menschen, en onder anderen aan het einde van denzelven een troep vrouwen baadden. Ik sloeg geene acht op haar, al mijne aandacht was alleen op den tempel gerigt - toen ik op eenmaal den luiden gil eener vrouw, niet ver van mij hoorde: de stem drong tot in mijne ziele - zij scheen mij bekend te zijn. Ik zag schielijk om - Hemel! het was mamia, die zich met hare gezellinnen, in den vijver baadde, en even uit denzelven scheen te zijn gestegen. Mijn hart sidderde van blijdschap - rakhou! rakhouHoudt stil! houdt stil! riep ik mijne dragers toe, en eer dezelve den Palanquin nedergezet hadden, was ik reeds uit denzelven gesprongen. Oogenblikkelijk vloog ik naar haar toe, zonder acht te slaan en te overwegen, wat mijn volk, wat alle de andere menschen, die daar baadden of stonden, van mij moesten denken. Het arme meisje, ziende dat ik met eene soort van woede op haar afkwam, trad verschrikt eenige treden weder terug, en



ontmoeting van mamia, te nababpeent.

was op het punt van te ontvlugten. Dit bragt mij tot mij zelven, ik had haar mogelijk anderzins, zonder regt te weten wat ik deed, in deze drift om den hals gevlogen.  Mamia! riep ik overluid, geliefde mamia! zie ik u eindelijk weder; ach! hoe dikwijls heb ik aan u gedacht! - Meer kon ik niet spreken, de tranen schoten in mijne oogen, en ik bleef onbewegelijk voor haar staan. Zij zelve scheen zoo ontsteld te zijn, dat zij mij niet antwoordde, en alleen de hand op de borst leide en zich voor mij boog. Hoe schoon was zij! - hoe betooverend schoon! Het wit neteldoeks kleedje, (volgens gewoonte der badende vrouwen in Indië,) hoog onder de armen een paar keer om het lijf geslagen, kleefde, nog druipende van het water, aan hare sierlijke en welgevormde leden, en vertoonde mij dit fraaije ligchaam in alle deszelfs bekoorlijke omtrekken. Haar volle jeugdige en zwoegende boezem, kwam onder het fijne en natte lijnwaad, te voorschijn, als de maan achter eene dunne schemerende wolk - mijne zin-nen waren door deze onverwagte ontmoeting, en het gezigt van deze beminnelijke persoon, gansch bedwelmd, en ik stond haar met openen mond aan te gapen, zonder een woord meer te kunnen uiten. Zij werd er beschaamd om, en zeide mij met een ontroerd gelaat: ‘De oogen van alle menschen zijn op ons gerigt, verlaat mij voor het tegenwoordige, bid ik u, Mijn Heer! Gij zult zekerlijk in gindsche chauderie uw nachtverblijf nemen.’ Meer zeide zij niet, en keerde zich beleefd om. Het was tijd, want hoe zeer de Indianen weinig nieuwsgierigheid hebben, moest de gil dien zij had gegeven, de drift waarmede ik uit den Palanquin naar haar toe vloog, de groote stoet van menschen, die ik in mijn gevolg had, en die alle eensklaps op den weg stil hadden gehouden, en, op elkanderen gedrongen, na mij stonden te wachten, natuurlijker wijze een groot opzien baren. ‘Ik spreek u dan nog, mamia?’ riep ik haar met eene biddende stemme toe. Zij knikte vriendelijk met het hoofd, en ik keerde, het hart met blijdschap vervuld, weder naar mijn volk. ‘Naar de chauderie!’ zeide ik op eenen juichenden toon, terwijl ik weder in den Palanquin stapte, en ik zag eenige onder hen grimlagchen; zij hadden er reden toe, ik had mij in der daad ren toon gesteld. Een man, die nog voor eenige dagen op den oever des doods was, of meende te zijn; die het koud vuur in zijnen vinger had, en in het grootste gevaar was, van denzelven, en zelfs zijne hand te verliezen, die nacht en dag wilde voortspoeden, om dezelve, zoo het mogelijk ware, nog te behouden; die gedurig niets deed, dan zuchten en stenen van pijn en van verdriet - en die nu eensklaps, op het gezigt eener badende Danseresse, als woedend uit den Palanquin springt, naar haar toe loopt, en, na haar een paar woorden te hebben toegesproken, met een vrolijk gelaat, en de blijdschap in de oogen, wederom keert, zijn ongemak en het gevaar, waarin hij zich bevindt, alles, scheen te hebben vergeten - en in het dorp begeert te vernachten, hetgeen hij kort te voren bevolen had door te trekken; het was in der daad om te lagchen, ik zag het zelf wel in, dat ik mij gek gedroeg - doch ik was geen meester

meer over mij zelven. Mamia moest en wilde ik spreken, wat er ook het gevolg van mogte zijn, en wat men ook van mij mogte denken. Zoo ik deze gelegenheid verwaarloosde, kreeg ik haar waarschijnlijk nooit weder te zien. Niemand intusschen scheen over dit geval meer verwonderd te zijn, dan mijn vriend huau. Hij wist niet, wat hij er van moest maken; want hij had de danseressen, waar van eenige nog in den vijver baadden, andere haar haar reinigden, en andere, die, even als mamia, met het natte korte kleedje om het lijf, even uit het water gestegen waren, zeker niet herkend, doordien hij wat achteruit was. Eer wij nog aan de chauderie, die aan de andere zijde van den vijver stond, kwamen, schoot hij mij met de Doelie reeds op zijde. ‘Wat hebt gij mij daar doen schrikken!’ riep hij grimlagchende uit. ‘Ik dacht in der daad dat gij op eenmaal ijlhoofdig werd, en u met eene vaart in den vijver wildet verdrinken. Wat was dat dan voor een beminnelijk meisje, met 't welk gij spraakt? Eene ou-de kennisse, zonder twijfel - in der daad eene gevallige ontmoeting! hoe was het mogelijk, dat gij elkanderen zoo schielijk herkend hebt?’ Gij zult haar welhaast zien, antwoordde ik, en haar dan waarschijnlijk ook herkennen. Meer wilde ik hem niet zeggen, en zoo kwamen wij aan de chauderie, een zeer fraai en modern gebouw, en van de grootste soort: duizend menschen hadden er zich op hun gemak in kunnen legeren. Mijn eerste werk was, om dezelve te doorloopen, en te zien, waar de SoetredhariesReizende Danseressen. zich gelegerd hadden, hetwelk ik aan de JuntriesMuzijkanten., of aan hun lastdier wel zoude ontwaar worden; doch ik zag geen van beiden. Wat zoude dit beduiden? Had ik haar dan niet regt verstaan? Zij had mij toch duidelijk naar de chauderie bescheiden. Waar hadden zij dan hunne legerplaats? Er lag mij veel aan gelegen, dit te weten. Ik konde haar dan zelf opzoeken, zoo eenige

onverwachte hindernissen haar mogten beletten, bij mij te komen, en ook om andere redenen. Ik beval francisco, deze meisjes heimelijk gade te slaan, haar te volgen, als zij den vijver verlieten, en mij terstond te verwittigen, waar zij haar nachtverblijf hadden. Ik zelf zette mij voor de chauderie neder, van waar ik haar in 't verschiet konde zien, en met mijnen kijker nu en dan het omliggende landschap doorloopende - liet ik denzelven tevens voor een oogenblik op de badende danseressen vallen - want lang durfde of wilde ik niet op haar turen. De Indianen vinden niets onwellevender en verachtelijker, dan dat men badende vrouwen nieuwsgierig en onbeschaamd begluurt. Mamia zat aan den rand des vijvers, vlocht hare lange haren, en scheen met eenige van hare gezellinnen, met welke zij druk in gesprek was, na de andere te wachten, die nog bezig waren zich te baden. Met ongeduld verlangde ik, dat zij gedaan hadden. De zon was aan het onder-gaan, en ik zoude haar welhaast uit het gezigt verliezen. - Eindelijk zag ik haar te zamen den vijver verlaten, en langs denzelven den weg naar de chauderie nemen. Ik ging als bij geval en zonder opzet, op eene plaats staan, waar zij digt verbij mij heen moesten passeren. Het was in der daad een uitgelezene troep, van jonge, welgemaakte en schoone meisjes; doch mamia overtrof haar alle. Hoe schoon, hoe beminnelijk was zij! Welk een engelachtig gelaat, welk eene ongedwongene edele houding, en fiere tred! - Zij scheen eene godin, in het midden harer apsaras of nimfen. Francisco, die haar van verre was gevolgd, kwam mij kort daarna zeggen, dat de gansche troep, met de juntries, of speellieden, in de toop van de chauderie waren gelegerd - dit kwam mij vreemd voor - waarom niet in de chauderie, die zoo groot en ruim was? Terwijl ik hierover nog met hem stond te praten, naderde mij de oude Daija, die, zoo als het scheen, voorbedachtelijk achter uit was gebleven. ‘Ik breng u, Mijn Heer!’ zeide zij

grimlagchende, ‘nogmaals duizend salams van mamia; zij bid u om het verlof, u te mogen verwelkomen, en naar uwe gezondheid en welstand te mogen vernemen.’ ‘Ata! (moeder!)’ antwoordde ik, ‘zeg, als het u belieft, aan de Ponné (juffer), dat ik van begeerte brande, om hare liefelijke stem te hooren, en na hare tegenwoordigheid reikhals, als de SoumiSoumi, een groote vogel, die, volgens zeggen der Indianen, niet anders drinkt, dan de regendroppelen, die hij in zijnen openen bek opvangt. Hij word ook Chakrawakra, of het krakende wiel, genoemd, omdat hij een geluid maakt, als het kraken van een ongesmeerd rad eens wagens. naar den regen; verzoek haar dat zij spoedig kome, ik heb haar veel te zeggen.’ En met deze boodschap vertrok zij. De chauderie was, zoo als ik gezegd heb, eene van de grootste soort; er bevonden zich weinig reizigers in dezelve, zoodat er verscheidene zijden en vakken ledig waren, en ik dus ruimte en vrijheid in overvloed had. Het begon reeds donker te worden. Ik liet eenige lampjes opsteken en in de nissen plaatsen; mijne Koelies, die eene andere zijde der chauderie besloegen, maakten hun avondmaal gereed, en kapitein huau was, volgens gewoonte, bezig, met de punch te vervaardigen - terwijl ik, met een verlangend en kloppend harte, naar mamia zat te wachten. Eindelijk zag ik haar de chauderie opkomen, met de Daija, die haar welstaanshalve verzelde. Na de gewone pligtplegingen, verzocht ik haar beide op de mat tegen over mij plaats te nemen, en bood haar, volgens gebruik, op een schenkbord, betelbladen, areek en wat er bij behoort, aan. Ik had gedacht, dat zij mij het eerst zoude hebben aangesproken, doch zij bleef stilzwijgend, en met nedergeslagene oogen zitten; aan de sterke beweging van haren boezem, zag ik, dat zij zeer ontroerd was. ‘Verheug u, schoone mamia!’ ving ik aan, ‘gij zijt gewroken. Ik ben ten volle gestraft, over de beleediging, die ik u aandeed, en over de onwaardige

wijze, waarmede ik uwe vriendschap, die gij mij zoo onverdiend liet aanbieden, heb versmaad en van de hand gewezen. Ik had welhaast berouw over mijne dwaasheid; dienzelsden morgen nog, wil de ik u om vergiffenis smeeken, doch, schaamte, en uw vertoornd gelaat, beletteden het mij. In Ventapalam hoopte ik u te ontmoeten, doch ik zocht er u te vergeefs in alle topen, in alle chauderies. O, mamia! ongeluk en ramp zijn sedert dien tijd onafscheidbaar aan mij gehecht geweest.’ ‘Mijn Heer,’ antwoordde zij mij, met een ernstig gelaat, ‘ik hoor met verwondering, dat gij zoo veel ramp en tegenspoed op uwe reize hebt gehad; de droefheid die ik daarover gevoele, is niet, uit te drukken - en ik zoude mij daar over verblijden! ik zoude mij verheugen als het u kwalijk ging! - Hoe weinig kent gij mij! Ach, zoo het aan mij stond, zoude geluk en vermaak u altoos onafscheidelijk verzellen. Verontschuldig u zelven niet, wegens het terugzenden van den betel; gij hebt mij zoo zeer niet

beleedigd, de wreede BidhataBidhata, de God des noodlots, die het noodlot der menschen, acht dagen na hunne gebootte, op haa hoofd schrijft. is alleen schuld daaraan; hij heeft ook dit hartzeer op mijn hoofd geschreven. Ach! ik heb van mijne vroegste jeugd af, niet dan ongeluk en ellende ondervonden. Zoo gij mij verlof geeft, wil ik u in weinige woorden mijne geschiedenis verhalen; mogelijk dat ik hierdoor de vernederende gedachten kan verminderen, die mijn staat u inboezemt - men oordeelt gemeenlijk naar het uiterlijke. Gij zult mij, hoop ik, ten minste uw medelijden niet weigeren.’ ‘Ik ben uit het geslacht der Vaitiwén (Medicijnmeesters). Toen ik nog geene acht jaren oud was, trouwde mijn vader (want eene moeder had ik niet meer) mij uit, aan eenen zijner vrienden. Deze man, van ongelijken ouderdom met mij, stierf kort na ons huwelijk, en ik bleef KoriaraanroKoriaraanro, eene jonge weduwe, wier man gestorven is, eer zij hun huwelijk hebben kunnen voltrekken, of vóór dat zij huwbaar geweest is. Zoodanige vrouw is waarlijk te beklagen, dewijl zij niet alleen weduwe moet sterven, maar men ook op haar gedrag naauwer, dan op dat eener weduwe, die kinderen gehad heeft, let, en zij den naasten bloedvriend, als zij geene ouders meer heeft, al haar leven tot eenen last is, en denzelven moet dienen of dienstbaar zijn.. Vier jaren daarna overleed ook

mijn vader. Ik had geene broeders of bloedvrienden, een verre naastbestaande was onze ersgenaam, en nam mij bij zich in huis. ‘Deze oude gierigaard gaf mij naauwelijks kleederen om mij te dekken, en liet mij aan alles gebrek lijden. Ik moest zwaar bij hem arbeiden, en had nacht noch dag rust. Het was mij onmogelijk, om het langer dan een jaar bij hem uit te houden; op eenen zekeren avond verliet ik wanhopend zijn huis, met het vaste voornemen van het nooit weder te betreden. Ik had nog eene moei te Tansjour, deze wilde ik opzoeken, en bij haar mijne toevlugt nemen. De gansche nacht en den volgenden dag, liep ik door, zonder bijna te rusten, en zonder te eten, want geld had

ik niet; ik durfde bijna niemand naar den weg vragen, zoo bevreesd was ik, en verdwaalde dikwijls. Flaauw van honger en doodelijk vermoeid, lag ik mij eindelijk, luid weenende in eene chauderie neder, met het voornemen om er te sterven. Niet lang daarna kwam ook deze goede vrouw met haar gezelschap in dezelve; zij werd mij gewaar, en vroeg mij, met zoo veel deelneming naar de oorzaak mijner tranen, dat ik haar mijnen toestand en mijn ongeval verhaalde. Zij had medelijden met mij, gaf mij te eten, en bood mij aan bij haar te blijven, zij wilde mij in het dansen en zingen laten onderrigten, en ik zoude, even als de andere, gekleed, gevoed, - en mijn deel van de winst hebben.’ ‘Wat zoude ik doen? ik was nog zeer jong, en had nergens eene zekere wijkplaats; het was ongewis of men mij te Tansjour zoude willen opnemen. Ik had buitendien reeds met de Soetredharies gegeten, hare levenswijze behaagde mij, zij schilderden mij dezelve zoo vermakelijk

af; het vrije ongedwongene leven dat zij leiden de overvloed van alles, de voordeelen, de fraaije kleederen en juweelen bekoorden mij, en ik verbond mij aan dit gezelschap, Reeds vijftien maanden ben ik in hetzelve, en het heeft mij nog niet, berouwd. Deze goede vrouw, aan wie wij alle toebehooren, bemint mij als hare eigene dochter; ik word in mijne genegenheid niet gedwongen, en ben volkomen meesteresse van mijne persoon - dit was eene van mijne voornaamste voorwaarden.’ ‘Het heeft mij, zoo als gij ligt kunt denken, aan geene gelegenheid ontbroken, om met minnarijen veel geld te verdienen; ja het stond maar aan mij, om in de SenanaHet serail. van eenen Nabab te komen, doch ik ben te trotsch, om mij als eene Awserie (ligtekooi) voor geld weg te werpen, of als eene slavin behandeld te worden.’ ‘De beleesdheid en vriendelijkheid, die gij ons betoonde, uwe zachtzinnigheid

en goedheid tot de aanschouwers, uwe kennis van onze taal en gebruiken, bekoorden mij, en openden mijn hare voor u.’ ‘Uit uw gelaat - uit de achting en de onderscheiding die gij mij, boven mijne gezellinnen bewees, terwijl wij voor u dansten en zongen - meende ik te bemerken, dat ik u mede niet onverschillig was; ik besloot nadere kennis met u te maken, en u den KampaakBetel der Liefde. Men zie hierover bladz. 401 van het Eerste Deel. te zenden, den eersten die mijne hand ooit voor eenen man vervaardigde. Deze goede moeder, die mijne genegenheid tot u billijkte, nam op zich, u die in mijnen naam te brengen, en u denzelven met mijne vriendschap aan te bieden. Ik hoopte u, door mijne bekoorlijkheden, en de blijken van liefde, die ik u wilde betoonen, te winnen, en een duurzaam vriend aan u te vinden, daar wij beide naar Madras gingen.’ ‘Gij versmaadde mij, en zond mij den betel met verachtelijke woorden weder te-rug. Deze hoon trof mij zeer gevoelig, ik had denzelven van u niet verwacht. Vraag het, Mijn Heer! aan de Daija, aan alle mijne makkers, hoe veel tranen ik in dien nacht gestort heb; ik konde niet slapen van spijt en van verdriet, en het smartte mij bitter, dat ik mij zelve zoo, vergeefs vernederd had. Ik wasten hoogste over u gebelgd, en wenschte naar gelegenheid, om u met gelijke verachting te kunnen behandelen; doch toen ik wat bedaarde, en het geval rijpelijk overwoog, veranderde ik van gedachten. Wat reden had ik ook om beleedigd te zijn? Was ik niet eene Soetredharie; had ik u buitendien mijne gunsten niet zelf aan laten bieden, zonder voorafgaande kennis of omgang, ja zelfs zonder afspraak? Was dit niet genoeg om u eenen afkeer voor mij in te boezemen? Gij kondet, zoo gij eenige kieschheid bezat, niet anders handelen - en uwe terughouding en voor zigtigheid vermeerderde de achting die ik voor u had.’ ‘De gevoeligheid, die ik den volgenden morgen, bij ons vertrek van de

chauderie, liet blijken, was maar geveinsd en gedwongen. Wat zoude ik doen? Konde ik mij onverschillig, wegens het terugzenden van den betel toonen, en, even als of er niets tusschen ons ware voorgevallen, met mijne makkers uwen Palanquin naderen, en u eene behouden reis wenschen? - Ik moest geene de minste schaamte meer gehad hebben. Of zoude ik door woorden of gebaren u wederom tot mij zien te lokken? Dit zoude uwe minachting voor mij hebben vermeerderd, en ik had mij waarschijnlijk aan nieuwe versmading blootgesteld. Intusschen had ik nog hoop, dat gij, ziende hoe misnoegd en verontwaardigd ik was, mij eenige verontschuldigingen wegens het gebeurde zoude gemaakt hebben - doch ik bedroog mij, en de koelheid en onverschilligheid, waarmede gij mij, op eenen spottenden toon, uw afscheid uit den Palanquin toeriep, beleedigde en smartte te mij meer, dan de terugzending van den betel. Hoezeer ik mij op dat oogenblik ook zocht te bedwingen, was het mij echter onmogelijk; schaamte, spijt en

droefheid overweldigden mijne ziele - en ik begon overluid te weenen.’ ‘Deze goede vrouw en mijne makkers, troostten mij zoo veel zij konden; alle waren zij over uw hard en onvriendelijk gedrag jegens mij gebelgd - en er werd besloten, u overal op de gansche reize te vermijden, en in geen dorp, waarin gij u bevondt, stil te houden of te overnachten; dit was de oorzaak, dat wij Ventapalam niet doortrokken, maar eenen anderen weg namen, uit vreeze van u te ontmoeten.’ ‘De overweging, hoe dwaas het ware, mij om iemand, die mij zoo verachtte, te kwellen, bragt mijn gemoed eindelijk weder tot bedaren; ik meende u reeds te hebben vergeten, toen wij, nu vier dagen geleden, des avonds in eene chauderie eenen Pandarom openlijk hoorden verhalen, hoe dat, sedert kort, een Wellekaren (Europeaan), door den beet eener vergiftige slang was gedood; men had hem uwen persoon, Palanquin, enz. zoo wel beschreven, dat wij u terstond herkenden.’ ‘Ik viel van schrik bijna van mij zelve, op het hooren van deze treurige tijding, alle mijne genegenheid tot u ontwaakte, en ik bevond, dat mijn hart nog voor u niet gesloten was. Ik dacht niet meer aan uwe koele en smadelijke behandeling, ik dacht alleenlijk om uw ongelukkig lot, en beklaagde uwen dood met bittere tranen. Verbeeld u dus mijne ontsteltenis, toen ik u dezen avond, zoo onverwachts, gezond en in den Palanquin zag verbij mij gaan, en op mijne stemme zoo driftig naar mij toe komen. Ik meende in het eerst dat het uw geest ware. God dank! dat gij leeft, en dat het geval van de slang maar een verdichtsel was, door den hatelijken Pandarom, (de Hemel weet om welke reden) uitgevonden. Hoe verblijd ben ik van u weder te zien; de herinnering van uw droevig einde zoude mij nog menigen traan afgeperst hebben.’ ‘Beminnelijk en teedergevoelig meisje!’ riep ik uit, toen zij ophield met spreken, ‘hoe weinig verdien ik de goedheid en gehegenheid, die gij voor mij hebt! Helaas!

wat de Pandarom van mij heeft verhaald, is niet altemaal verdicht; mijn dood uitgezonderd, is het maar al te waar! Ja, ik ben van eene slang gebeten, en bevind mij in eenen ellendigen staat; de pijn en smarten, die ik sedert eenige dagen heb uitgestaan, zijn niet te beschrijven; mijne ingevallene oogen, mijn vermagerd gezigt, zijn hiervan genoegzame bewijzen.’ Ik verhaalde haar hierop, met voordacht, mijn geval met de Naga, en de daarop gevolgde slangenbeet te Carracoudré, om te zien, welk eenen indruk dit op op haar maakte. Doch verre dat dit eenige afkeerigheid bij haar zoude veroorzaakt hebben, betoonde zij integendeel de grootste deelneming aan mijn ongeluk. Zij beklaagde mij met de tranen in de oogen, en verzocht eindelijk, tot mijne niet geringe verwondering, mijne hand te mogen zien. Ik weigerde het in den beginne, doch vergeefs; zij hield zoo lang aan, dat ik eindelijk genoodzaakt was, de doeken, die ik voor de vliegen en insekten, en wegens den hinderlijken stank, die de wond van zich

gaf, had om de hand gewonden, er af te doen. Om de waarheid te zeggen, ik schaamde mij voor mijn ongemak. De hand was zeer hoog gezwollen, bont en blaauw en als gemarmerd; de vinger wel viermaal zoo dik als natuurlijk, zwart als eene kool - bijna niet dan een enkele klomp vuil en bedorven vleesch - het was in der daad een walgelijk gezigt, bekwaam om ieder een, en voornamelijk eene Indiaansche vrouwe, met afkeer te vervullen. Naauwelijks had zij hare oogen op denzelven geslagen, of zij gaf eenen schreeuw van ontsteltenis. ‘Ach, Mijn Heer!’ riep zij uit, ‘wat beklaag ik u! en gij hebt geene geneesmiddelen op deze wonde? Ik ijze er van. Hoe is het mogelijk, dat gij die zoo kondet verwaarloozen. God dank! dat ik u ontmoet heb - beloof mij, dat gij na mij zult wachten - binnen een paar uren ben ik weder bij u.’ Dit gezegd hebbende, stond zij haastig op, om de chauderie uit te loopen. ‘Hoe, mamia!’ riep ik verwonderd uit, ‘waar wilt gij zoo schielijk heen?

wat haast hebt gij? wilt gij mij reeds verlaten?’ ‘Mijn Heer!’ zeide zij, ‘het is mij onmogelijk, om u in dien staat te zien, al waart gij ook mijn ergste vijand; ik wil, ik moet u hulp verschaffen. Een uur van hier ligt Panépette, wij hebben er gisteren den ganschen nacht op een bruiloftsfeest moeten dansen. In dit dorp woont een vermaard Waitium - men komt van verre landen om hem raad te plegen, het is een Goené ShagorGoené Shagor, woordelijk Oceaan van geleerdheid, zoo veel als professor bij ons. Het woord Goen beteekent wijsheid, doch heeft ook nog vele andere beteekenissen., de Daija en alle mijne makkers kunnen het getuigen, wij hebben wonderen van hem gehoord. Laat mij begaan, bid ik u, Mijn Heer! ik zal, verzeld van eenen der Juntries, en eenen uwer Koelies, met den meesten spoed derwaarts ijlen, en hem uwen toestand bekend maken - hij zal mij geneesmiddelen voor u mede geven, morgen kunt gij zelf naar hem toe gaan; ik zal u derwaarts verzellen, u

bedienen en plegen en zoo lang bij u blijven, tot dat gij, zonder gevaar, naar Madras kunt vertrekken, tegen welken tijd mijne makkers er ook wel zullen zijn.’ ‘Neen, mamia!’ riep ik uit, en de tranen schoten mij in de oogen. ‘Neen, beminnelijk, goedaardig meisje! ik wil, ik kan volstrekt niet gedoogen, dat, zoo vermoeid als gij reeds zijt, gij u nog in den donker op weg zult begeven. Buitendien heb ik voorgenomen, niets hoegenaamd aan de hand te doen, voor ik te Madras kom; over een groot uur vertrek ik derwaarts. Laten wij den korten tijd, die ons nog overig is, besteden, om over andere aangelegenheden te spreken.’ Zij deed nog alle moeite om mij te bewegen, van tot na hare terugkomst te wachten, doch ik weigerde het volstrekt. Konde ik het over mijn gemoed krijgen, om dit lieve kind, midden in den nacht, zulk eene verre boodschap voor mij te laten doen, en dat alleen om den eenen of anderen bezweerder of kwakzalver op te zoeken, die, hoe bekwaam hij ook mogt zijn, echter, daar hij mijn ongemak niet gezien had, er

ook niet over konde oordeelen, en er mij de dienstige middelen voor geven. Toen zij zag, dat alle hare moeite te vergeefs was, verzocht zij mij nog eene gunst. ‘Ik wil,’ zeide zij, ‘zelve u eene zalf gereed maken. Mijn vader, die ook een kundig Waitium was, bediende er zich dikwijls van, en genas er dergelijke vervuilde wonden als de uwe, altijd gelukkig mede. Ik sta er u voor in met mijn leven, dat gij er baat bij zult vinden.’ Er was, zoo ik dacht, aan mijnen vinger niets meer te bederven, ik gaf hem op voor verloren; het was dus om het even wat ik er op leide, slimmer konde ik denzelven niet maken; buitendien, zoodra ik op reis was, konde ik immers de zalf, die zij er op had gelegen, weder afdoen; indien ik bevond, dat dezelve mij hinderde. Ik wilde dit lieve kind, dat zich zoo aan mij liet gelegen zijn, en mij zulk eene opregte en hartelijke vriendschap en genegenheid betoonde - niet geheel voor het hoofd stooten. ‘Nu ja!’ zeide ik, ‘waarde mamia ik ben te vreden, dat gij iets voor mij

klaar maakt - wat door uwe schoone handen vervaardigd wordt, kan niet anders dan goed en heilzaam zijn.’ Vrolijk en verheugd sprong zij op, zeide dat zij henen ging om de noodige ingredienten te koopen, en liet mij met de Daija alleen, die zij verzocht mij zoo lang gezelschap te willen houden, zij wilde over een kwartier uurs weder terug zijn. De Daija sprak mij intusschen van hare Poetri (dochter), zoo zij haar noemde, met eene drift, met eene hartelijkheid, die ik zag, dat niet gemaakt was. Zij roemde haren lieftaligen en vriendelijken aard, en wat meer is, haar deugdzaam gedrag. Zij betuigde, dat ik de eerite was, met wien zij eenigen omgang had begeerd, alhoewel het haar aan geene gelegenheid had ontbroken. Zij verhaalde mij, hoe zij zich gekweld had, wegens de verachting, die ik haar, bij het terug zenden van den betel, had betoond, en hoe zeer zij, over de tijding van mijnen dood, was aangedaan geweest. ‘Gij vertrekt binnen het uur,’ vervolgde zij; ‘uw ongemak noodzaakt er u toe;

ik wil gelooven, indien dit zoo niet ware, dat gij ons zoo schielijk niet zoudt verlaten. Doch dit jonge beminnelijke meisje, dat reeds zoo aan u verknocht schijnt te zijn? zult gij haar ook vergeten? Zult gij, als gij te Madras komt, niet om hare liefde tot u denken?’ Ik gaf haar alle mogelijke verzekeringen van dien kant, en ik gaf ze met een opregt hart. Ik was reeds al te zeer met de schoone mamia ingenomen en in hare liefdestrikken verward, om haar te kunnen verlaten. Zij was nog geen half uur weg geweest, toen wij haar reeds weder terug zagen komen; de blijdschap en het vergenoegen straalden uit hare schoone oogen. ‘God dank!’ riep zij uit, ‘ik heb op den bazaar alles gevonden, wat ik voor de servai (zalf) noodig had; mijne makkers hebben mij, bij het maken van dezelve, geholpen.’ Nu verzocht zij mij, mijne hand te ontblooten; zij wilde het middel (het was eene blaauwe zalf, van eenen aromatischen geur) er zelve op doen. Ik weigerde

dit in den beginne, doch zij bad mij zoo dringend, dezen dienst aan mij te mogen verrigten; zij scheen er zulk een genoegen in te nemen, dat ik eindelijk genoodzaakt was, hare begeerte toe te staan. De Indianen, en voornamelijk hunne vrouwen, zijn buitengemeen zindelijk. Zij zullen, zoo zij de minste onreinheid aanroeren, terstond hunne handen en voeten wasschen; dit noemen zij een half bad. Zij zullen hunne vingers nooit in hunnen mond steken, noch speeksel, noch eenig ander uitwerpsel van hun eigen ligchaam aanraken, veel minder zullen zij, (uitgenomen degene, welkers beroep het is) iemands wonden, etterbuilen, of dergelijke, zuiveren, wasschen of verbinden, voornamelijk niet, zoo de persoon van eene andere of geringere Caste is; en nu zag ik dit jonge teedere meisje, zonder den minsten afkeer te betoonen, eene stinkende vuile wond behandelen, als of het een gering ongemak geweest ware. Ik konde naauwelijks mijne oogen gelooven. Eene Indiaansche vrouw, de wonden

van eenen Europeaan te verbinden! van iemand, met wien zij nog geene de minste betrekking of omgang had, die haar gansch vreemd was, zoo iets had ik nooit gehoord noch gezien; ik stond er over verbaasd zoo wel als mijn vriend huau, die stilzwijgend en met verwondering dit alles aanschouwde. Hier had geen bedrog, geene gemaaktheid plaats, het was alles natuur - alles kwam uit een vol hart voort. Men moest haar gezien hebben, met welk eene schroomachtigheid, om mij geen zeer te doen, met welk eene teederheid en medelijden in haar gelaat, zij deze walgelijke bezigheid verrigtte. Zij zat digt voor mij, de Daija lichtte ons. Ik konde mij niet onthouden, toen zij, met haar engelachtig gezigt mij naderde, en zich tot mij overboog, om te beter te kunnen zien, eenen kus op haar voorhoofd te drukken - zij grimlachte vriendelijk tot mij op. Hoe schoon, hoe beminnelijk scheen zij mij op dat oogenblik! Haar zoete adem, die, als zij nu en dan tot mij sprak, om

mij te troosten, mij aanwaaide en te gemoet kwam, was als de liefelijke uitwaasseming der MahdhevieEene bloem van eenen zeer aangenamen reuk., die het zachte morgenwindje door het bosch verspreidt. Alle agterdogt, die mij tot nog toe was overgebleven, alle twijfel, wegens de opregtheid en zuiverheid van hare liefdesbetooning, waren nu te eenemale opgeheven en verdwenen. Toen zij met mijne hand gedaan had, zette zij zich weder op hare plaats. ‘Mijn Heer!’ zeide zij, ‘dit is de eerste en waarschijnlijk de laatste dienst dien ik u ooit zal bewijzen. Daar gij toch niet naar Panépette wilt gaan, rade ik u zelf den meesten spoed naar Madras te maken, opdat gij u verder kunt laten genezen. Gij moet u volstrekt nergens ophouden. Zoo gij eenige baat bij deze zalf mogt vinden, waaraan ik niet twijfel, bid ik u, nu en dan eens aan mij te denken; wij zien elkanderen

toch wel nooit weder.’ Dit gezegd hebbende, sloeg zij hare oogen neder; haar vriendelijk en blij gelaat werd op eenmaal met droefheid overtogen - en ik zag de tranen met groote droppelen langs hare wangen rollen. ‘Hoe mamia!’ riep ik zeer verwonderd uit, ‘wat meent gij daarmede? waarom zullen wij elkanderen niet weder zien?’ ‘Helaas, Mijn Heer!’ antwoordde zij, ‘ik vrees het. Noch ik, noch mijne gezellinnen, zelfs niet deze goede vrouw, (op de Daija wijzende) zijn ooit in Madras geweest; de stad is groot en vol volk; bij wien zal ik u bevragen? hoe vinde ik uwe woning? waar zal ik u ontmoeten? Ach! gij zult mij daar welhaast vergeten, en aan geene gemeene Soetredharie denken.’ ‘Neen, mamia!’ riep ik gansch aangedaan uit, ‘wees hiervoor in het minste niet beducht; ik ben al te zeer door liefde en dankbaarheid aan u verbonden, dan dat ik u ooit zal kunnen vergeren. De goedheid en de teederhartigheid, die gij aan mij hebt betoond, aan eenen vreem-deling, aan wien gij geene de minste verpligting hebt, die u zelfs met minachting behandelde, zullen nooit uit mijne gedachten gaan. Waarom zoude ik u verlaten of vergeten? in schoonheid en edele denkwijze hebt gij weinige uws gelijken, en ik heb voor u dezelfde achting en eerbied, als of gij eene Begum (prinses) waart. Vrees niet, ik zal alles bezorgen, alles zoo beschikken, dat gij mij terstond, zoodra gij te Madras aankomt, zult kunnen vinden. Ik heb in die stad een trouw vriend, een braaf man - hij is aldaar woonachtig, elk kent hem, van hem zult gij kunnen vernemen, waar ik mij bevind, hij zal u in alles helpen en onderrigten.’ Ik gaf haar toen op eene OlaOla zijn de gedroogde palmbladeren, die de Malabaren in plaats van papier gebruiken, en waarop zij met eene ijzeren griffel schrijven. en in de Malabaarsche taal en karakters, mijnen naam, en dien van mijnen vriend frank te Madras, alsmede de namen en woonplaatsen van nog een paar andere vrienden, bijaldien Mr. frank dood of afwezig

mogte zijn. Mijne vrees, dat ik haar in deze volkrijke stad mogt missen, was zoo groot, dat ik haar zelfs de plaatsen opschreef, waar ik des avonds gemeenlijk wandelde, de herberg, die ik nu en dan bezocht, en den naam van den vijver, waarin ik voornemens was, om mij, volgens mijne gewoonte, alle morgen en avonden te baden. Ik verzocht toen de Daija mij te zeggen, in welk gedeelte van de stad zij zich ter woon wilde begeven. Dit wist zij zelve niet; zij was er onbekend. Ik noemde haar eene goede wijk op, en verzocht haar een vrij huisje te huren. Dit wilde zij buitendien doen, dewijl zij van voornemen was, zich eenigen tijd in Madras op te houden. Deze verzekeringen en bewijzen van mijne opregtheid en liefde, stelden haar weder volkomen gerust. Francisco kwam mij kort daarna, in het Hindostansch, zeggen, dat het avondmaal gereed was. Waarschijnlijk verstond de Daija deze taal; nadat zij aan mamia een paar woorden had ingeluisterd, rezen zij beiden van hare plaats op, en baden mij

om verlof, haar afscheid te mogen nemen. Ik had, als ligt te denken is, geen de minste trek tot eten, en liet dus mijnen vriend huau het avondmaal alleen; de Koelies beval ik intusschen op te pakken, en zich reisvaardig te maken; en aan mamia mijne begeerte te kennen gevende, om haar naar hare medegezellinnen terug te leiden, verlieten zij de chauderie. Langzaam wandelden wij door de toop, tot dat wij de vuren in de legerplaats der Soetredharies tusschen het geboomte gewaar werden. Hier wilde ik afscheid nemen. Het was eenen verrukkelijk schoonen avond, een liefelijk windje, dat de terug geblevene hitte van den dag temperde, ritselde door de bladeren; de planten en vruchten verspreidden hare welriekende en hartsterkende geuren aan alle kanten; het eentoonig gezang der krekels, het welluidend gefluit van den Miincoervie; die aan den rand des vijversMeest alle topen hebben eenen vijver, voornamelijk dezulke in welke zich vruchtboomen bevinden. van tijd

tot tijd zijne gade riep; de glansrijke maan, die hier en daar, door eenige openingen van dit duistere lommerrijke gewelf, zijne stralen schoot, de betooverende schaduwen, die op het witte zand huppelden - alles ademde eenen liefelijken stillen wellust. Ik verzocht mamia zich nog wat neder te zetten, wij behoefden ons zoo niet te haasten, het zoude, zoo als ik dacht, nog wel een poos duren, eer mijn vriend had gegeten, en de Koelies gereed waren. De Daija, die haar eeniglijk welstaanshalve en om geen aanstoot of opzien onder de Koelies en reizigers in de chauderie te geven, had verzeld, hare tegenwoordigheid nu onnoodig en overtollig oordeelende, wilde ons den korten tijd, dat wij nog bij elkanderen zouden zijn, alleen laten. Zij konde mij geen grooter dienst doen, en mamia was er waarschijnlijk mede niet onvergenoegd over. Naauwelijks had zij zich eenige treden verwijderdt - toen eensklaps een snaphaanschoot door de toop weêrgalmde. Het was mijn vriend, die mij hierdoor te kennen gaf, dat alles gereed was. Hij hadt, toen wij de

chauderie verlieten, mij achter na geroepen, dat ik mij niet behoefde te overhaasten, hij zoude mij wel waarschuwen als het tijd was om te vertrekken. Het oogenblik der scheiding was dus daar; mamia begon bitter te weenen, en betoonde zulk eene geweldige en ongeveinsde droefheid, dat ik er wezenlijk over verlegen werd - en een poos in beraad stond om haar mede te nemen. Koelies zouden er wel in het dorp te krijgen zijn, alsmede eenen Palanquin of Doelie; doch ik had de nacht in hetzelve moeten overblijven, en mogelijk ook een gedeelte van den volgenden dag, het was al te veel gewaagd, en er stak te groot gevaar in voor mijne hand - en waar zoude ik, als wij te Madras kwamen, voort met haar heen? Deze en andere zwarigheden kwamen gelukkiglijk in mij op! - Dit konde dus niet aangaan, en zij moest, hoezeer het mij speet, zoo lang bij den troep blijven. Ik deed intusschen mijn uiterste best, om haar te doen bedaren; de Daija

sprak haar mede moed in - en het gelukte ons eindelijk haar te troosten.
Ik bedankte toen de oude voor alle moeite, die zij reeds in deze zaak had genomen, en haar tevens eenige pagoden aanbiedende, verzocht ik haar voor de gezondheid van mamia te zorgen, en haar niet te veel te vermoeijen door sterke marschen, of te veel en te lang dansen. Zij weigerde, tot mijne niet geringe verwondering, het geld aan te nemen, en zeide, dat ik haar hiertoe niet behoefde om te koopen; en dat zij, buitendien, in alle opzigten zorg voor haar zoude dragen. Wij namen nu een bedaarder, doch een zeer teder afscheid van elkanderen, en het hart vervuld met verscheidene aandoeningen - kwam ik weder bij mijn volk. Alles was gereed, men wachtte maar alleen op mij. Elk stelde zich op zijnen post. De flambouwen werden aangestoken; ik stapte in den Palanquin, mijn reismakker in de Doelie; de Koelies namen ons op - en de gansche trein zette zich in beweging. Op dat oogenblik sloeg ik mijne oogen gevallig naar de toop, en zag het lieve meisje met hare Daija, digt bij ons, achter een' boom staan. Ik had gedacht, dat zij, voort na het afscheid, naar hare gezellinnen zoude zijn terug gekeerd; doch zij was mij stil nagevolgd. Ik boog mij zoo ver ik konde uit den Palanquin, wenkte haar uit denzelven met mijnen neusdoek een laatst vaarwel toe - en wij vertrokken. Digt bij elkanderen, in het schijnsel der vlammende toortsen, spoedden wij voorwaarts. Ik wenschte mijnen reismakker, die in de Doelie kort achter mij volgde, eene goede nacht, liet het dekkleed vallen - en lag mij neder; niet om te slapen, want daar had ik geen de minste trek toe, maar om ongehinderd in mijne gedachten de gebeurtenissen van dezen avond te herroepen. Met moeite konde ik mij zelven overtuigen, dat zij wezenlijk waren; het gansche geval met deze Danseresse, scheen mij een droom te zijn geweest. Ik had de hartstogt, die ik, sedert mijn vertrek van Periatschiereloe, voor dit meisje,

gevoelde, langen tijd te vergeefs bestreden; eindelijk was ik dezelve in zoo verre meester geworden, dat ik niet dan zeer zelden meer aan haar dacht, en het mij op het laatst onverschillig was, of ik haar ooit weder zag. Om mij nog te eerder van deze drist voor haar te genezen, stelde ik mij haar gedrag omtrent mij, in een verachtelijk licht voor; de aanbieding van haar persoon, hare misnoegdheid en de tranen die zij bij mijn vertrek scheen te storten, verbeelde ik mij, niets dan eigenbelang, gemaaktheid en bedrog te zijn geweest. Toen mijne hand in gevaar was, besloot ik zelts, hare ontmoeting onder weg te vermijden, om mij aan geene nieuwe dristen en hartskwellingen bloot te stellen, die mijnen toestand maar mogten verslimmeren - en had ik geweten, dat zij zich in het dorp, waar ik haar ontmoette, bevond - zoude ik het denkelijk voorbij zijn gegaan - doch nu was ik volkomen verrast. De gil, die zij gaf, toen zij mij gewaar werd, en die mij tot een overtuigend bewijs strekte, hoe veel belang zij nog in mij stelde; het onverwachte gezigt van dit

schoone vrouwenbeeld, zoo als zij uit het bad steeg, in eenen staat, waarin hare fraaije gestalte en bekoorlijkheden, zich op de verleidendste wijze voor mijne verwonderde oogen vertoonden - zetten alle mijne driften in beweging, en wierpen op eenmaal mijne besluiten omverre. Ik keerde van haar terug naar de chauderie - verliefder dan ooit. En toen ik bij het verbinden mijner hand, dit engelachtig gelaat van nabij zag, en hetzelve met oplettendheid konde beschouwen - deze schitterende zwarte oogen, vol vuur en teederheid; deze gebogene wenkbraauwen, als met een penseel getrokken; dit liefelijk betooverend lachje, dat gedurig om haren kleinen mond zweefde, en de ziel met blijdschap vervulde; deze ronde poezelige armen en fraaije handen; dezen verrukkelijken boezem, die toen juist ontbloot was, en dien zij, mogelijk met voordacht, of omdat zij zich kort te voren gebaad had, in geen rawkeEene soort van borstrok. Zie het Eerste Deel, bladz. 212. had besloten - toen ik bovendien

de schoone hoedanigheden harer ziele, hare goedheid en medelijdenden aard, hare edele gevoelens, hare buitengemeene en onvervalschte liefde tot mij - in één woord - de gansche waarde van deze zoo beminnelijke persoon leerde kennen - toen verdwenen alle de nadeelige en verachtelijke gedachten, die ik van haar had gevoed - haar bezit, scheen mij nu het grootste geluk te zijn, dat mij kon gebeuren, en ik zegende den dag, dat ik haar voor de eerste maal zag, en nu weder ontmoet had; dit belette echter niet, dat er tusschen beide zwarigheden en bedenkingen in mij opkwamen, die, hoe zeer ik ze telkens ter zijde wilde zetten, ik verpligt was, eindelijk gehoor te geven. Was het wijsselijk van mij, om in den toestand waarin ik mij bevond, eene minnaresse op te doen, en eene verbindtenis met eene persoon aan te gaan, die van zeer langen duur konde zijn? Met mijn gevoelig, en voor de liefde zoo vatbaar hart, en mot haar innemend vriendelijk gelaat, hare vleijende stem, hare teederheid en de vermogens van hare lieftaligheid en schoon-heid - zag ik wel, dat dit eene zaak voor mijn gansche leven was. Ik had mij daar eenen last op den hals gehaald, die ik zoo ligt niet weder zoude kunnen afschudden. Te Madras wilde ik mij niet nederzetten, ik had een afgrijzen voor die stad; en waar zoude ik anders met haar heen? ik, die nergens eene vaste woning had, - en wat zoude er van mijne handel-projecten, van mijne nog te doene reizen, en van mijne ontwerpen worden? - Ik behoefde er niet aan te denken. - En dan mijne hand - de hemel was bekend, hoe het daarmede zoude afloopen; zoo ik het ongeluk had van die te verliezen - hoe dan! Mijne vrijheid, mijne rust en kalmte der ziel, ging ik nu weder voor eenen langen tijd, of voor altoos opofferen, en mij, daarentegen, mogelijk eene menigte kwellingen op den hals halen. En zoo dit ook al geen plaats had, liep ik niet nog een ander gevaar? konde ik haar niet, na eenigen tijd, door het een of ander toeval, weder verliezen? Welk een bitter en langdurig zielsverdriet zag ik dan te gemoet, als ik aan haren omgang, aan

haar gezelschap gewend was, als hare bekoorlijkheden, haar bijzijn mij onontbeerlijk waren geworden, en ik, met het hart vol van liesde, haar op het onverwachtst weder zoude moeten missen? - Ik beefde op die gedachte! - Helaas! ik had al eens de smertelijke ondervinding van een dergelijk verlies gehadAnna. Men zie van haar, in mijne Lotgevallen op eene reize van Madras naar Ceilon.; de diepe wonde die mijn hart daar door ontving, en die zoo lang bloedde - was naauwelijks geheeld. Deze overwegingen en bedenkingen, matigden mijne blijdschap, doch maar voor een oogenblik; zij verdwenen welhaast weder, en maakten eindelijk geheel plaats, voor de denkbeelden van geluk en vergenoegen, dat ik in haar gezelschap en bezit zoude smaken. Alle die verdrietelijkheden en ongeneugten, die gemeenlijk met het houden van minnaressen verzeld gaan, had ik met haar niet te vreezen. Na da ontwijfelbare blijken van haar goed en edel hart, konde ik verzekerd zijn van hare trouw. Ik meende overtuigd te zijn,

dat zij mij eene opregte liefde toedroeg, zonder eenige valschheid en bedriegelijke inzigten, zonder eigenbelang; - en welk eene dwaasheid, een kleinood weigeren aan te nemen, uit vreeze van het weder te verliezen! En wilde ik mij niet te Ventapalam nederzetten? Had ik dit schoone dorp niet tot mijne laatste verblijsplaats uitgekozen, tot een toevlugtsoord voor de vervolgende fortuin? Wilde ik daar niet van het woelige tooneel dezer wereld aftreden, om er in stilte en vrede mijne dagen te eindigen? Zoude ik daar zonder gezellin, zonder vriendin kunnen leven? Zoude ik daar eenzaam mijne dagen kunnen slijten, zonder iemand aan mijne zijde te hebben, met wien ik mijne vermaken konde deelen; zonder iemand te hebben, die ik konde beminnen, en van wien ik weder bemind werd; zonder iemand die voor mij zorgde als ik ziek was, die mij troosten konde, die mij vervrolijkte, en over mijn huishouden een behoorlijk opzigt had? - Wie zoude hier toe nu beter geschikt zijn, dan de schoone mamia, die alle hoedanigheden bezat om

mij gelukkig te maken, en het leven in vergenoegen te doen doorbrengen. Ik had haar, terwijl wij door de toop naar hare legerplaats wandelden, reeds in weinig woorden mijn ontwerp, om mij voor altijd in dat dorp neder te zetten, ontdekt; ik had haar gevraagd, of zij mij derwaarts wilde verzellen, wij zouden er te zamen leven en sterven. Zij was verrukt geweest over mijn voornemen. Hoe zoude zij trachten mij in alles te believen, en haar uiterste vermogen aanwenden, om mijne goedheid en liefde te verdienen. - Mijn besluit was dus genomen; ik wilde haar, zoodra wij te Madras waren aangekomen, van de Soetredharies weg nemen. Zij was immers vrij; zij was noch de slavin, noch het voedsterkind der Daija, en konde het gezelschap verlaten, wanneer het haar behaagde. De Daija zelve was geene van deze soort van vrouwen, zoo als men ze gemeenlijk aantrefr, inhalig, en alle mogelijk voordeel van hare meisjes zoekende te trekken; zij had edele gevoelens, had achting voor mij, en wenschte niet anders, dan hare Poetri (dochter) gelukkig te zien. Ik had een goed en trouw vriend te Madras, sabico genaamd, hij en zijne vrouw hadden mij in den vreesselijken hongersnood, die in het jaar 1781 in deze stad heerschte, de grootste vriendschap bewezen; zij hadden mij geherbergd, gevoed, en als hunnen zoon behandeldMen zie mijne Lotgevallen op eene Reize van Madras naar Ceilon.; bij deze goede lieden wilde ik haar zoo lang besteden, tot ik alle mijne bezigheden had afgedaan, en mij dan met haar te Ventapalam neder zetten. Na dit besluit stelde ik alle zwarigheden ter zijde, en mijne gedachten alleen met het geluk, zulk eene beminnelijke persoon te bezitten, bezig houdende - viel ik in slaap. Eenige mijner Lezers zullen het mogelijk vreemd en onbehoorlijk vinden, dat ik de ontmoeting met deze Danseresse, in dit werk heb geplaatst. Ik weet wel, dat dergelijke liefdes-historien, in geene Reisbeschrijving passen; ook was ik in het begin van voornemen, om dit gansche geval er uit te la-ten; doch bij nadere overweging - waarom zoude ik dit doen? enkele beschrijvingen van landen, steden en dorpen, zijn, op zich zelven eene drooge lectuur, al vloeiden zij ook uit de bekwaamste pen in dit vak, en worden, hoe natuurlijk en uitvoerig ook de schilderingen mogen zijn, door de gedurige en onvermijdelijke herhalingen, in het einde zoo verveelend voor den Schrijver, als voor den Lezer. Eene kleine afwisseling van onderwerp, in een werk van dien aard, behaagt, naar mijn oordeel, altijd. Buitendien heb ik immers den Lezer beloofd, de Lotgevallen, die mij op deze reize zijn ontmoet, mede te deelen; waarom zoude ik dan een van de voornaamste verzwijgen? Waarom zoude ik een geval, dat van zulke gewigtige gevolgen voor mij geweest is, en aan mijnen levensloop eene gansch andere rigting gaf, overslaan? Men kan mij te regt beschuldigen, dat ik te wijdloopig in het verhaal van hetzelve ben; doch ik heb zoo vele verpligting aan mamia, hare herinnering is mij nog zoo dierbaar; ik heb lang reeds gewenscht van haar te spreken, van haar te schrijven, er biedt zich nu juist zulk eene schoone gelegenheid aan, ik kan

mij niet onthouden er gebruik van te maken; - last mij, bid ik u, waarde Lezer! dit genoegen; misgun mij het vermaak niet hare gedachtenis te eeren, als eene laatste dankbetuiging en belooning voor hare trouw en opregte genegenheid, en voor de gewigtige diensten, die zij mij heeft bewezen. - Helaas! ik ben diep in hare schuld gebleven; de wreede fortuin, die mij overal vervolgde, heeft niet gewild, dat ik dezelve zoude afdoen. - Alle die schoone beloften, van een stil en vergenoegd leven, waarmede ik haar teeder en minnend hart had verblijd; die ijdele hoop, waarmede ik haar verlangen koesterde, om mij te Ventapalam, of in het een of ander schoon en vermakelijk dorp neder te zetten; die ontwerpen van vermaak, van tijdverdrijf, van kleine togtjes, enz. die wij beraamden, en waarmede wij ons reeds in het vooruitzigt verheugden - niets van dit alles, heb ik kunnen vervullen. Mogelijk zal de teedergevoelige Lezer, als hij in het vervolg haar treurig einde zal verstaan, nog een medelijdende traan om haar laten vallen, Ach! hare verbinding aan mij, heeft haar niets dan ramp gebaard, en

zoo mamia mij nimmer had gezien, zoude zij oneindig gelukkiger geweest zijn, en naar alle waarschijnlijkheid nog leven. - Doch laat ons niet vooruit loopen, maar den draad van ons verhaal weder opnemen. Wij reisden den ganschen nacht door; ik had eenen gerusten slaap, en werd maar eenmaal wakker, door de ongelijke beweging van den Palanquin, en door het geruisch, dat mijne Koelies in het water maakten, terwijl zij eene snel vlietende, hoewel in dezen tijd van het jaar waadbare, rivier, de Penna genaamd, doortrokken. Tegen den morgen ontwaakte ik, door het geroep van mijn volk, en het nederzetten van den Palanquin. Ik opende het dekkleed, het was reeds hoog dag, en de zon schitterde in vollen luister boven den horizont der donker blaauwe zee, die wij een paar mijlen van ons zagen. Wij bevonden ons bij eene breede rivier, Sanga genaamd, langs wier overzijdschen oever het schoone en groote dorp Gondoer pronkte. Uit het midden der fraaije topen en bosschaadjen, waarmede het vermengd was, verheften zich verscheidene aanzienlij-ke tempels; een derzelven had eene hooge piramide, met wit blinkend kalk bestreken, die de stralen der zon, als een spiegel weêrkaatste. Wij kregen welhaast Sangaries, die ons overbragten. Eene chauderie stond aan den oever, hier beval ik stil te houden, om er ons ontbijt te nemen, en trok tevens het verbod, om gedurende onze reize geen rusthuis aan te doen, weder in. Het had mij te veel onaangenaamheden veroorzaakt, en ik had er mij zelf en mijn volk, door onze legerplaats staag in de topen te moeten nemen, die er niet altijd toe geschikt waren, veel ongemak door op den hals gehaald; het geval met de Naga en de slangenbeet, was ook reeds, (gelijk het altijd met nieuwe en vreemde zaken en gebeurtenissen gaat) oud en vergeten; mijne Koelies spraken er niet meer van onder elkanderen, - en er was dus geene waarschijnlijkheid, dat zij er zich met andere reizigers over zouden onderhouden. Ik had nu, sedert ons vertrek van Tshacoldinda, bijna geen gevoel in den vinger

gehad, en hij zat aan mijne hand als een verrot lid, ijsselijk gezwollen, en walgelijk om aan te zien; er waren hier en daar scheuren en gaten, door de spanning der huid, in gevallen, die echter geene stoffe ontlastten; zelfs de weinige droppels vuil en drabbig bloed, die nu en dan, na de insnijding, uit de wonde sijperden, hadden opgehouden. Hoe verwonderd was ik dus, bij mijn ontwaken, wederom pijn in denzelven te bespeuren. Naauwelijks hadden wij ons in de chauderie geplaatst, of ik haaste mij denzelven te bezigtigen. - Men verbeelde zich mijne blijdschap, toen ik, de pleister die mamia er op gelegd had, er afdoende, bevond, dat de wond sterk etterde, en ik wederom als te voren, warmte en gevoel door den ganschen vinger had. Welk een geluk, dat ik het overige der zalf, die het goede kind mij, in betelbladen zorgvuldig ingewikkeld, had medegegeven, om, als ik er eenige baat bij vond, verder van te gebruiken, niet had weggeworpen, zoo als ik willens was; ik was zelfs voornemens geweest, om de pleister, voort

na ons vertrek, er weder af te doen, dewijl ik geen vertrouwen op haar geneesmiddel stelde, en zelfs vreesde, dat het mij nadeelig zoude zijn; doch mijne gedachten waren toen zoo vol van haar, dat ik pleister en vinger er door vergat. Hoe zegende ik nu dit beminnelijk meisje, dat mij van de verschrikkelijke angst, van mijne hand te verliezen, had verlost, - want nu ik wederom gevoel in den vinger had, hoopte ik denzelven nog te behouden - overmorgen zouden wij, naar alle waarschijnlijkheid, te Madras zijn. Wij hielden ons niet langer in dit dorp op, dan om er in haast ons ontbijt te nemen, hoewel ik het op eenen anderen tijd, gaarne had willen doorwandelen. Het was groot en schoon, en de ligging allerbekorelijkst. Op de snel afvlietende Sanga, lagen eene menigte kleine visschers schuitjes te dobberen, en het gezang der vrolijke Makuas (Visschers), weergalmde tegen het hoog geboomte, dat de, witblinkende oevers bezoomde. Het gansche dorp was als begraven in boomgaarden, boschjes en dreven. Het

had, zoo als mij een der Inwoners zeide acht betel-, drie limoen-, twaalf curcumatuinen, tien tamarinde topen, verscheidene palm-, kokos- en jakka-topen, vele boomgaarden, twintig putten en twee groote tanken, waarvan een gemetseld, en met fraaije boomen omgeven; als mede drie chauderies, vier tempels, aan verschillende godheden gewijd, en eene mosha of moské; bovendien was het zeer volkrijk. Wij verlieten het omstreeks zeven uren, passeerden een paar spruiten van de Sanga, droogs voets; bij een der dorpen, die wij doortrokken, zagen wij de ruïnen van een Indiaansch Fort. Omtrent den middag kwamen wij aan eene tamelijk breede rivier, Soerdjamakie genaamd, die de provincien Selkoer en Kareer van elkanderen scheidt. Wij voeren hier weder met Sangaries over, en hielden een half uur verder, in het dorp Jakasoerpalam, stil, om er ons middagmaal te nemen. De chauderie van dit dorp lag aan den weg, zij was zindelijk en bijna nog nieuw,

doch klein. Gelukkiglijk bevonden er zich weinig reizigers in, en twee zijden waren ledig. Mijn volk besloeg de eene, en ik met mijnen vriend namen de andere zijde in. Naauwelijks waren wij geplaatst, of een mijner Koelies riep tot mij: moenoe Palaka, Aya! (drie Palanquins, Mijn Heer!) en in der daad, wij zagen van verre drie Palanquins, met eene groote menigte Koelies en bagagie, aankomen; er was geenen twijfel, of zij zouden in onze chauderie halte maken, het was de eenigste, buiten eene trivasel, die zich in het dorp bevond. Waarschijnlijk waren het Engelschen, die van Madras kwamen, en daar ik allen twist wilde vermijden, en ook niet gaarne met dat trotsche en verwaande volk in gezelschap was, maakte ik hen in tijds plaats, om niet verpligt te zijn, dit op hun gebod en bevel te moeten doen, of bij weigering, geduldig en stilzwijgend te moeten zien en toelaten, dat zij mijne bagagie uit de chauderie wierpen. Deze hoon had ik moeten lijden, zonder mij er tegen te kun-nen verzetten, want ik was nu niet in staat om geweld met geweld te keeren, ook waren zij, zoo ik dacht, met hun drieën. Ik verliet dus met mijnen vriend de zijde der chauderie waar wij ons bevonden, en wij begaven ons naar eene andere, bij eenige Indianen, die er gelegerd waren; en wel was het gedaan, want kort daarna, kwam de gansche stoet aan, en nam de door ons verlatene plaats in. Ik had regt gegist, het waren twee Engelschen, en in den derden Palanquin was hun Dobash of hoofdbediende. Ik beval een' mijner Koelies, om zich met die der aankomenden in gesprek in te laten, en na te vorschen, wie deze vreemdelingen waren, en vernam welhaast, tot mijne verwondering, dat een derzelven de nieuwe Gouverneur van Mazulipatnam was, dezelfde Mr. harcley, naar wien de Generaal clinton mij had gevraagd, toen wij zijne roofbende passeerden. Niet lang daarna, kwam hij zelf bij mij, groette mij zeer beleefd, vroeg wat Landsman ik was, en of ik het Engelsch ver-stond? en toen ik hem hierop voldaan had, verzocht hij the honour of my company (de eer van mijn gezelschap), om een glas madera, en een stuk koud gebraad met hem te nuttigen. Hij had van zijnen Dobash verstaan, dat wij van Mazulipatnam kwamen, en daar hij tot Gouverneur van die plaats was aangesteld, zoude ik hem mogelijk, over verscheidene zaken, dit Gouvernement en deszelfs Inwoners betreffende, eenige inlichting kunnen geven. Ik antwoordde hem, dat ik te korten tijd op die plaats was geweest, om eenig onderzoek naar hetgene hij van mij wenschte te weten, te hebben kunnen doen; van de weinige weken die ik er doorgebragt had, was ik verpligt geweest, de helft in huis te blijven, wegens de groote hitte, die er toen heerschte, de overige tijd had ik tot het afdoen mijner bezigheden besteed; buitendien bemoeide ik mij nooit met politieke- of gouvernements-zaken. Hier mede dacht ik van hem ontslagen te zijn; doch daar hij echter op de eer van mijn gezelschap bleef aandringen, en tevens mij-nen reismakker mede noodigde - stond ik eindelijk zijn verzoek toe. Ik moet zeggen dat hij ons wel ont haalde, en vele beleefdheden bewees. Hij was zelfs openhartig genoeg, om mij zijne persoonlijke omstandigheden, en de reden waarom hij in de Indië was gekomen, te verhalen. Men had hem bijzonderlijk derwaarts gezonden, om zijn fortuin te maken, ten einde den vervallenen staat zijner familie daar door te herstellen. Zijn vader, een nobleman, en lid van het parlement, had zich ongelukkiglijk door het spel, enz. geruïneerd, en zoude zelf dit reisje naar de Indië gedaan hebben, om er eenige plumbsPlumb, eene benaming voor 100,000 ponden Sterling. van daan te halen, ware het niet, dat ligchamelijke gebreken en andere omstandigheden, hem hierin hadden verhinderd. Tot dit groote werk was hij nu bestemd, en hij hoopte er zich ook wel van te kwijten, en aan de verwachting van zijne familie te voldoen. Het was nu eerst acht

maanden dat hij zich in de Indië bevond, en reeds had hem het geluk zoo gediend, dat hem een der aanzienlijkste Gouvernementen van de kust was te beurt gevallen. Alle zijne vrienden te Madras, en de Gouverneur van die plaats zelf, hadden hem verzekerd, dat hij er binnen vijf jaren zoo veel geld bijeen konde schrapen, om er levens lang in Europa als een Gentleman van te kunnen leven. Men had hem wel eenige instructiën en voorschriften te Madras gegeven, op wat wijze men dit op de best mogelijke en spoedigste wijze konde volvoeren; doch daar hij noch de taal, noch de gewoonten van het Land kende, en zijn voorzaat ongelukkiglijk dood was, die hem anderzins veel inlichting konde geven, was hij bevreesd, dat het eenigen tijd zoude duren, eer hij alle de bronnen ontdekte, waaruit de overledene de schatten had geput, die hij had nagelaten. Een persoon als ik, zoude hem, wegens mijne taalkunde, (want hij had mij met de Koelies hooren spreken) en de ondervinding en kennis, die ik door mijn langdurig verblijf in de Indië moest hebben verkregen,

van een buitengemeenen dienst en voordeel zijn. Hij wilde mij, indien ik konde besluiten met hem naar Mazulipatnam weder terug te keeren, en in zijnen particulieren dienst te treden, een ruim salaris geven. Hij stond er voor in, dat ik binnen weinig jaren geld genoeg zoude hebben, om met hem naar Europa te kunnen gaan; ook wilde hij mij buitendien, nog under Collector of the taxes, of Onder-Collecteur der belastingen, maken, welke post hij wist, dat toen juist te Mazulipatnam open was, en waartoe volstrekt een Europeër vereischt werd, die de taal verstond, en met dat zwarte volk wist om te springen, als zij hunne taxes, of belastingen, niet betaalden. Hij was er voor, om direct parate executie aan hen uit te oefenen, zoo als ook zijne orders luidden; het uitstel van acht dagen, dat men hun gewoonlijk gaf, scheen hem onnut en overtollig, dit wilde hij afschaffen. Ik schrikte! - Parate executie! - dit woord sneed mij in de ooren, als of hij er

een dolk in had geboord. Ik wist wat hij er door verstond; ik kende het ambt en de pligten van eenen Engelschen Onder-Collecteur. Hij moet, verzeld van zijne bedienden, in de omliggende dorpen, en ook in de stad, op zekeren daartoe bepaalden tijd of tijden, de ontallijke belastingen, (de Hemel weet waar niet al op,) waarmede men de arme Inwoners bezwaard, ophalen. Ik wees dus deze aanbiedingen beleefdelijk van de hand. Ik gaf bezigheden voor van het uiterste belang, die mijne tegenwoordigheid te Madras vereischten, en die mij beletten, van zijne goedheid en vriendelijk voorstel gebruik te maken; - ook had ik door den koophandel reeds een klein kapitaaltje overgegaart, genoegzaam om, zoo niet als een Gentleman, ten minsten als een burgerman, in mijn vaderland te kunnen leven - dit zeide ik alleenlijk om maar van hem af te komen. Hij en zijn vriend, deden nog wel eenige verdere pogingen, om mij over te halen; doch toen hij zag, dat ik bij mijne weigering volhardde, werd er niet meer

van gesproken; alleenlijk riep hij mij uit den Palanquin nog toe, dat, zoo ik mij in het vervolg nog mogt bedenken, - ik vrijelijk, zelfs zonder van te voren te schrijven, bij hem konde komen. Daar beware mij de Hemel voor! zeide ik tot mijnen reismakker, die mij laakte, dat ik deze schoone gelegenheid, om mijn fortuin te maken, had van de hand gewezen. Doch dit was de eerste maal niet; ik had nog wel eene betere aanbieding van

dien aard afgeslagenDie van Lord macartney. Men zie mijne Lotgevallen op eene Reize van Madras naar Ceilon.. En welk een ambt wilde hij mij geven! Ik konde het den man niet kwalijk nemen, want hij kende mijne denkwijze daaromtrent niet, hij zoude er anders wel van gezwegen hebben. Van alle posten en bedieningen van dien aard, was het juist degene, daar ik altijd de meeste afschuw van had, en waartoe ik het allerminst bekwaam en geschikt was. Een ambt, dat met mijne denkwijze en grondregels strijdig is, zoude ik volstrekt niet willen, noch kunnen aanvaarden. Ik zoude in staat kunnen zijn, om de arme landlieden, wanneer zij de hun opgelegde belastingen niet op den bestemden tijd voldeden, van hunne geringe bezittingen te berooven, en parate executie over deze ongelukkige en zoo onderdrukte Inboorlingen uit te voeren! Veel liever had ik mijn brood willen bedelen. De Lezer zal verwonderd zijn, dat men daar ook van parate executiën weet; -

ja, wel degelijk! - over de Indianen wel te verstaan. - De Engelschen zijn met dat hulpmiddel terstond gereed. Het is waar, de arme landlieden hebben geene huizen, geene meubelen, geene kleederen, geen bed, enz. Ach neen! dit alles hebben zij niet; hun huis is eene stroo hut, hunne meubelen zijn de potten en pannen, waarin zij hun eten koken, en eene kist, in plaats van een kabinet; hunne kleederen zijn een lap katoen lijnwaad, om hun middel; hun bed, stoel en tafel is eene mat. - Waarmede dan, zal men vragen, kan men zich schadeloos stellen, en tot wat einde dient dan parate executie? O! men vindt nog evenwel altoos genoeg. Hebben zij geene gereedschappen, geen paar koebeesten of trekossen, wel, men verkoopt een of meerder van hunne kinderen, en ook wel alle; of anders, als die er niet, of niet genoeg zijn, de moeder er bij - de vader - ja somtijds de geheele familie, en maakt ze tot slaven! - En deze post wilde men mij opdragen! - foei! - ik kan, sedert dien tijd, dat woord parate executie niet meer lijden. Met een hart vol van droefheid en woe-de, zag ik dezen nieuwen uitgehongerden gier achter na, die nu henen ging, om zich, even als zijne voorgangers, met het zweet en bloed der ongelukkige Inwoners van Mazulipatnam vet te mesten. En zulk gespuis wordt er jaarlijks bij honderden naar die landen gezonden, - opzettelijk heen gezonden, om die goede, zachtzinnige en beklagenswaardige Indianen uit te plunderen en te berooven. - Welk eene barbaarschheid! Het houdt niet op; er is eene gedurige afwisselling, eene gedurige ebbe en vloed van deze gelukzoekers. Naauwelijks zijn eenige derzelven, met schatten beladen, naar hun vaderland terug gekeerd, een ander gedeelte door den dood in het midden hunner rooverijen gestuit, en weggerukt, of nieuwe scheepsladingen van deze uitgehongerde wolven, van allerlei soorten, onder allerlei benamingen en titels, zijn reeds weder derwaarts onderweg. Het wemelt er van ledigloopende kooplieden, onderkooplieden, en hoe zij al heten mogen, die angstig en verlangend op den dood dergenen die reeds geëmploijeerd

zijn, loeren, als de kraaijen op het zieke beest. Meestal zijn het lieden die in Europa niet hebben willen deugen, die niets hebben geleerd, en geene andere verdienste bezitten dan aanbevelingen en voorschrijvingen, en daar met de laagste vleijerijen om hunne gebieders rondkruipen, en na een' post of ambt hunkeren. Uit deze nu, worden de plaatsen van Opperhoofden, Factoors, Gouverneurs, Secondes, enz. voor de kleine en mindere kantoren vervuld; de Opperbevelhebbers en Raden voor de hoofd-kantoren, krijgen hunne aanstelling direct in Europa. Men moet daarom echter niet denken dat zij van eene betere soort zijn, dan de anderen, of dat men daartoe lieden verkiest van bijzondere talenten, uitmuntende deugden en bekende menschlievendheid, en voornamelijk van eene grondige kennis dezer landen en volkeren, en van de zaken hunner maatschappij; ach neen! dit komt er niet op aan; zoo zij maar naar de oude en gewoone trein en slenter, de zaken kunnen waarnemen, dan is het wel; 't geen zij daar van elkanderen leeren als een A, B, C.

Hunne voornaamste bekwaamheid moet bestaan, dit zwarte volk in bedwang te kunnen houden, en te beletten, dat zij het juk, dat hun deze goede Christenen hebben opgelegd, afschudden, en zij het hoofd niet uit het stof verheffen, waarin men hen nedergedrukt houdt; hiertoe vermeent men nu, dat ieder in staat zij. Lords, Advocaten, Militairen, ieder denken zij dat kunde en bekwaamheid genoeg heeft, om de Indianen te regeren, mits hij het maar met eenen ijzeren scepter doe. Men is dus nooit om voorwerpen tot zulk eenen gewigtigen post verlegen. Opgeblazen van eigenliefde, heerschzucht, gierigheid, trotschheid, en vol vooroordeel en verachting voor de volkeren, die hij gaat gebieden, verlaat zulk een toekomstig despoot zijn vaderland. Gemeenlijk heeft hij een' troep jonge gasten, de zonen of naastbestaanden zijner patronen, of der genen, die hem tot dien verheven post aangesteld hebben, bij zich, die zij hem mede geven, om dezelve ten spoedigste weder rijk naar huis te zenden. Met welk eene pracht, met welk eenen luister, wordt hij in zijn Gouvernement

ingehaald; men ontvangt en huldigt hem als ware hij een Monarch, - alles kruipt om hem heen, met de slaafachtigste onderwerping, met het diepst ontzag. Men bewijst hem eenen bijna goddelijken eerbied. Door de buitensporigste lofredenen, de walgelijkste vleijerijen, tracht ieder zijne opmerking en gunst te verwerven; geld voornamelijk is hier toe wel de naaste weg, dit alvermogend middel wordt niet vergeten, niemand nadert hem met ledige handen; men overlaadt hem met geschenken - en het goud vloeit hem reeds, bij zijne aankomst, van alle kanten toe. Doch wat is dit, bij de andere bronnen die voor hem open staan! Alles is hem cijnsbaar; van alles heeft hij zijne inkomsten, zijn deel; uit alles weet hij voordeel te halen. Welke verbazende sommen ontvangt hij niet van hen, die voordeelige en aanzienlijke posten bekleeden, en hem, van tijd tot tijd, opdat hij hunne rooverijen door de vingeren zie, een gedeelte van den buit afstaan! - Wat niet al voor de vacante ambten en bedieningen, die hij verkoopt! en dan, de ontallijke afpersingen, die hij

op de arme Inboorlingen uitoefent; het uitplunderen van eenige steden, ja somtijds van gansche landen der Indiaansche Vorsten, zij mogen zijne vijanden, of onzijdig, ja zelfs zijne bondgenooten zijn; hij en zijne Raden vinden altoos eene oorzaak van twist. Hier bij komt nog, wat hij zijner Maatschappij ontsteelt; wat hij, op het Monopolium van verscheidene onontbeerlijke Handel artikelen, ja levensbehoeften, wint - wat... doch wie kan ze allen opnoemen, deze ontallijke middelen en wegen die hij aan de hand heeft; alle deze uitvindingen en kunstgrepen waarvan hij, en negen-tiende gedeelten der andere Compagnies geëmploijeerden zich bedienen, om schatten te verzamelen; de schelmerijen van cartouche zijn er maar kinderspel bij! Geen wonder dus, dat hij na weinig jaren weder tot de afreize gereed is, en eer men het denkt, naar Europa vertrekt; alhoewel sommigen, zoo door eenen onverzadelijken gouddorst en eerzucht zijn bezeten, dat zij hunne posten niet verlaten, voor dat zij door hunne Directeuren of door den dood opgeroepen worden, om plaats voor eenen

anderen te maken, die natuurlijker wijze in alles de voetstappen van den asgetredenen volgt. Vergeefs hoopt het ongelukkige volk onder ieder dezer Gouverneur-Generaals, Gouverneurs, Vice-Koningen, en hoe alle die groote en magtige Heeren ook mogen heeten, op verligting van den vreesselijken last die hen drukt; vergeefs zien zij met verlangende harten naar ieder nieuw verwacht wordende gebieder uit, of die mogelijk menschlievender en onbaatzuchtiger dan zijn voorzaat mogt zijn, om hen uit de klaauwen der tallooze gieren, die op hen azen, te verlossen, en zich over hunne ellende te erbarmen. Welk een onbezonnen, onredelijken eisch! - welk een strafbaar vermoeden! - Die Heer zoude zulk eene verre reize om niet doen! Hij zoude zijn dierbaar vaderland verlaten, om zich de zaak dezer domme en verachtelijke Zwarten aan te trekken, en zijn medechristenen afvallen! Hij zoude zijne eigene voordeelen en belangen, en dat van zijnen opvolger ter zijde stellen, en den kostelijken tijd, die hem tot het maken van zijn fortuin, door den Vorst, of de Heeren Directeuren was verleend, tot het welzijn en

geluk dezer Heidenen gaan besteden, en deze schoone gelegenheid, om zich te verrijken, verwaarloozen! - Welk eene onvergeeflijke dwaasheid zoude dit zijn! - En zoo hij eens onverwachts naar Europa werd terug geroepen, en hij kwam, zoo arm als hij was uitgegaan, weder t'huis - hoe zoude iedereen hem laken en uitlagchen! Hij konde dit nooit aan zijne familie en aan zijne patronen, die hem in dien verhevenen post, met zulk een edelmoedig oogmerk, gezet hadden, verantwoorden. Men heeft hem immers niet in de Indiën gezonden, om den toestand der Zwarten te verbeteren, naar hunne klagten te hooren, en ze van de belastingen, enz., enz., die hen drukken, te verligten; maar in tegendeel, om den wankelenden staat der Maatschappij ginder, door nieuwe middelen te onderschragen, en opdat hij zijn fortuin zoude maken - en hierin wil hij zijnen pligt betrachten; - ieder is zich zelf immers het naaste? - Ieder steelt, en waarom zoude hij het niet doen? - Deze vier of vijf millioenen ponden sterlings die hij er van daan sleept, zullen juist het land en volk niet ruïneren! - En wat klaagt dit Zwarte vee toch! - is

het niet genoeg dat men hun nog zoo veel laat, om niet gansch van honger te sterven? Zij kunnen het op deze wijze nog jaren lang uithouden, en nog menigen braven Europeaan, die hun komt bezoeken, een genoeglijk en heerlijk leven in zijn vaderland verschaffen, en zijne gansche familie gelukkig maken, eer zij geheel uitgeput en uitgemergeld zijn. Men misdoet hierin noch tegen de goddelijke, noch menschelijke wetten, en ieder Europeaan kan met een gerust geweten, en naar welbehagen met dit volk handelen, dewijl zij bijzonder daartoe zijn geschapen, om de Christenen met hun lijf en leven te dienen, en van nut te zijn. Ook zijn zij immers van God voor altoos vervloekt! hunne zwarte kleur is het merkteeken van hunne eeuwige dienstbaarheid en verstooting. Waarde Lezer! hoe verachtelijk en belagchelijk u ook die taal mag voorkomen, dus, of op dergelijke wijze, redeneren vele, en denken, de meeste Europeanen in Indiën bij zich zelven! Zij zoeken zich door dergelijke laffe uitvlugten, wegens de ongeregtigheden en wreedheden die zij aan deze ongelukkige volkeren uitoefenen, te verontschuldi-gen, en hunne gewetens gerust te stellen. En deze fraaije denkbeelden van hunnen evenmensch, hebben zij van eenige Godgeleerden, die staande houden en u zelfs uit den bijbel, zullen bewijzen, dat de vloek des Heeren op deze zwarte volkeren rust, en dit goedertieren en alle menschen lievend Opperwezen hun, in hunnen onderstelden Stamvader kaïn, of cham gedoemd heeft, om den Europeaan of blanken, voor eeuwig te moeten dienen en onderworpen te zijn. Het zijn afgoden- en duiveldienaars, zeggen zij, vijanden Gods en van zijn woord, zij moeten als zoodanig ook behandeld worden, en men kan, wat men hun ook doe, (zoo lang zij geene Christenen worden, en zij in dien staat van verdoemenisse blijven) zich weinig of niet aan hen bezondigen. Dit afschuwelijk stelsel en gevoelen, komt den kleinen, en voornamelijk den grooten Indiaanschen Dwingeland, uitmuntend in zijnen kraam te pas; hij maakt er dus in het geheel geen gewetenswerk van, om deze Zwarte Heidenen, op alle mogelijke wijze te kwellen en te onderdrukken; en zoo hij al met de vorige Spaansche beulen, die deze landen ontdekten, niet gelooft, dat hij het Op-perwezen eenen dienst doet, met hen uit te roeijen, ten minste maakt hij en zijne helpers geene zwarigheid, nu en dan, als er dringende noodzakelijkheid is, en hij gaarne, om de een of andere reden, twee, drie jaren vroeger, en met een klein kapitaaltje van een paar millioenen ponden sterling meerder, naar het vaderland zoude willen terug te keeren, (onder voorwendsel dat het welzijn en de veiligheid der Maatschappij het vereischen), eene kleine massacre, van eenige duizenden, ja honderdduizenden dezer zwarte verworpelingen te gebieden, of hunne landen af te loopen en uit te plunderen, om zich op zijn gemak al hetgene hij bij hen vindt, van Godsen regtswege toe te eigenen; - doch het is mij onmogelijk, om in dien trant langer voort te gaan; ik schrijf uit verbittering deze treurige waarheden in eenen boertigen en satirieken stijl, terwijl mijn hart, ter zelfder tijd, door medelijden en wraaklust verscheurd wordt. Wat ik van deze Opperbevelhebbers der Indiaansche bezittingen gezegd heb, betreft niet alleen die van de tegenwoordige, maar ook van de vorige eeuwen. Welk een geroep werdt er in vorige tijden, van de eerste noodlottige ontdekkers dezer ongelukkige landen gemaakt, en hoe bazuint men nog tot op dezen dag de roem en glorie van eenen columbus, ferdinand cortez, pizarro, albuquerque, en andere dezer gelukzoekers, of liever roovers en moordenaars, uit, en zoekt hunne daden door boeken en geschriften te vereeuwigen. En waarin bestonden dan deze glorierijke daden? - In menschen met ongelijke wapenen te bestrijden en te overwinnen, en dat nog niet eens voor de vuist, maar als laf hartigen - onverwachts, of door verraad; en zich, onder den schijn van vriendschap, bij deze onnoozele en onkundige volkeren in te nestelen, en deze goedaardige, herbergzame en geen erg denkende Indianen, in het midden van derzelver zekerheid en vertrouwen op de eeden en de edelmoedigheid hunner gasten, als vuige schelmen en laffe moordenaars aan te vallen en te vernielen! - O! ik kan aan deze afschuwelijke Spaansche monsters niet denken, zonder hunne gedachtenis te vervloeken! - Het bloed van dertig millioenen, ja,

van dertig millioenen onschuldige menschen, (volgens een van hunne eigene SchrijversDen Bisschop de laz cazas., een ooggetuige,) die zij op de wreedste wijze vermoordden, rust nog op hun land, en is van God nog niet gewroken. De Indiaansche Opperbevelhebbers van den tegenwoordigen tijd, begaan wel niet zulke uitgestrekte moordenarijen en generale slagtingen onder de Indianen, als hunne voorzaten, de Spanjaarden, ten minste niet in koelen bloede. De honderdduizend slaven, die men rekent dat jaarlijks op de Suikerplantagiën door gansch West Indien om hals gebragt worden, niet te rekenen, weet ik mij op dit oogenblik geene andere te herinneren, als het Bataviaasch bloedbad van dertig duizend Chinezen, en de drie millioenen menschen in Bengalen, die het Engelsche monster clive liet doodhongeren; doch, wat onderdrukking, plundering en uitzuiging aangaat, hierin geven zij de Spaansche helden niets toe, en zij worden, even eens als deze, nadat zij met hun bloedgeld beladen, in het vaderland terug zijn gekomen, zoo zij

maar deze zuchtende en verbitterde Indianen in toom hebben weten te houden, en hun belet hebben hunnen wanhoop te uiten en het afgrijslijk en verfoeilijk juk, dat hen in het stof drukt, af te schudden, als wonderen van dapperheid, van staat- en regeringskunde aangezien en vereerd. Men.... Doch ik moet mij met geweld van dit onderwerp afscheuren, - als ik er eens aan ben, is het mij bijna onmogelijk om er van uit te scheiden, en in plaats van mijne reize, zoude ik niets dan van deze Engelsche Indiaansche Dwingelanden schrijven, alle hunne gepleegde gruwelen rijzen als bergen voor mijnen geest, en elke gelegenheid waar ik dezelve weder uit de nacht der vergetelheid kan rukken, en hen met schande overladen, is mij dierbaar. Ik wenschte de haat en verachting die ik hen toedraag, aan alle mijne Lezers te kunnen inboezemen en mede te deelen. O! indien zij deze tijgers in alle hunne boosheid en wreedheid kenden, zij zouden dezelve, even als ik, vervloeken en verfoeijen. Wij zullen hen dus voor eene poos daar laten, en het verhaal mijner reize weder hervatten.

Zoodra waren Mr. harcley en zijn stoet niet uit ons gezigt, of wij maakten mede klarigheid om te vertrekken, en verlieten de chauderie. Het zal omtrent vijf uren geweest zijn, de zon was aan het ondergaan, toen wij eene kleine chauderie, die aan den weg stond, bereikten; zij was gansch ledig. Onze Koelies hielden hier eene poos stil, om water uit eenen put te scheppen, zich te verfrisschen, en een weinig uit te rusten, terwijl ik intusschen met mijnen reismakker voor de chauderie wat heen en weder wandelde, en wij ons nog over de aanbieding van Mr. harcley onderhielden. Wij zullen in deze chauderie omtrent een half uur geweest zijn: ik had al dien tijd mijn' bediende francisco gemist, zonder iets kwaads te vermoeden; juist eenige minuten voor ons vertrek, beval ik een' der Koelies te zien, waar hij was, en hem te roepen; ik wilde hem iets zeggen. Men zocht, men riep hem overal, doch vergeefs; waar konde hij zijn? achteruit was hij niet gebleven, want ik had hem, toen wij uitstapten, nog gesproken. Men denke dus, hoe verwonderd wij waren, toen men ons

eindelijk kwam zeggen, dat hij in eenen duisteren hoek van de chauderie lag, vreesselijk steenende en niet kunnende opstaan. In der daad wij vonden hem in eenen ellendigen staat. Hij kroop over den grond van pijn in zijne maag en ingewanden. In het eerst dacht ik dat hij bezweet en verhit zijnde, zich door het drinken van koud water te schielijk had verkoeld; doch welhaast vernamen wij van hem, wat zijne ziekte had veroorzaakt. Welk eene wonderlijke overeenkomst en gelijkheid van ongevallen! - Ik was van eene slang gebeten; een venijn, schoon niet zoo snel werkend, doch niet minder vernielend en doodelijk, knaagde aan het leven van mijnen, reismakker, en de arme francisco had het ongeluk zich te vergeven! Onvoorzigtiglijk had hij eenige Nilamkaï, van eenen boom die bij de chauderie stond, geplukt en gegeten; deze vrucht gelijkt in smaak en gedaante veel op de Naguei palam, of Jamblang waar voor hij ze ook had aangezien; raauw is deze vrucht vergiftig, doch in de zon gedroogd zijnde, nadat de pit er is uitgenomen, en vervolgens in

azijn gelegd, wordt ze van sommigen als Atchar gebruikt. Het vreesselijk kolijk dat hem had aangetast, verzeld van eene onophoudelijke en vergeefsche poging om te braken, deed mij voor zijn leven vreezen. Ik was in de grootste verlegenheid, en buiten staat, om hem in deze eenzame en afgelegene plaats te helpen, of eenige verligting te verschaffen. Wilden mijne Koelies hem maar in den Palanquin naar het naaste dorp brengen, - ik vroeg het hen, doch zij weigerden het eenpariglijk, om dat hij een Parriah was, en zij door hem te dragen hunne Caste zoude verliezen, - geen bidden, geene aanbieding van geld, konde hen hiertoe bewegen; trouwens, ik had deze weigering wel verwacht. Er moest intusschen schielijk raad geschaft worden; naar allen schijn konde hij het in dien staat, geen uur lang meer goed maken, hij begon op te zwellen, en het geweld dat hij deed om over te geven, was ijsselijk Die arme jongen! zoude ik die nu ook nog moeten verliezen! Zulk een trouw die-naar, en die mij zoo lief had! - Stampvoetende en weenende liep ik heen en weder, - ik was wanhopig. Wij hadden hem reeds arak en olie ingegeven, doch dit had zijne poging om te braken en zijn kolijk eerder verslimmerd; in den angst had niemand om laauw water gedacht, gelukkiglijk schoot mij dit middel nog in tijds te binnen. Oogenblikkelijk werd er vuur gemaakt, de ketel opgezet, en binnen een half kwartier uurs was alles gereed. Ik gaf er hem bij kommen vol van te drinken; dit hielp, en deed weinig tijd daarna de gewenschte werking. Hij bevondt zich eindelijk, tot mijne niet geringe blijdschap, beter, doch zoo zwak, dat hij naauwelijks op zijne beenen kon staan. Zonder mij zelven aan het grootste gevaar bloot te stellen, konde ik tot de terugkomst zijner krachten niet bij hem blijven. Ik zelf had eene spoedige hulp noodig, tot den volgenden dag, had ik gewis naar hem moeten wachten, en dan was het nog onzeker, of hij zoo bersteld zoude zijn, om den Palanquin te kunnen volgen. Gelukkiglijk verschenen op dit tijdstip twee reizigers aan de chauderie, man en vrouw; ik bood hun ieder een paar ropijen aan, mits dat den eenen naar het naaste dorp Golampalam zoude gaan, en met eene draagbaar of Doelie, en eenige Parriah Koelies terug komen, om mijnen bedienden derwaarts te brengen, en de andere in dien tusschentijd op hem passen zoude; waartoe zij terstond gereed waren. Ik zag mij dus genoodzaakt, hoe ongaarne ook, hem terug te laten, en, na hem met genoegzaam reisgeld voorzien te hebben, beval ik hem, zoodra hij in staat zoude zijn de reize weder te ondernemen, in zijnen weg Palliacatta aan te doen, waar hij mij mogelijk bij eenen vriend, wiens naam ik hem opgaf, zoude vinden, of ten menste van mij hooren; en hiermede afscheid van hem nemende, en hem aan de zorge van de twee reizigers aanbevelende - spoedden wij voorwaarts. Het was reeds laat en donker, toen wij in het dorp Koekanpoeram stil hielden, om er ons avondmaal te nemen, - doch wie zoude het voor ons gereed maken? Francisco hadden wij ziek terug moeten laten,

en geen van de Koelies zoude, om al het wereldsch goed, een van onze potten en pannen hebben willen aanraken. Ik was dus genoodzaakt zelf voor Kok te spelen; dit had ik op mijne reizen weleer zoo menigmaal gedaan, en moeten doen, dat het mij niets vreemds was. Wij maakten echter weinig omslag, bananas in eijerenstruif gebakken, gerooste karwaat, mologonier, of peperwater, met rijst - was ons gansch traktement; terwijl ik dit klaar maakte, was mijn vriend met het vervaardigen van den punch bezig; wij aten en dronken smakelijk, want mijn hart was nu zeer verligt, door de hoop van mijne hand te zullen behouden; ik deed eene versche pleister op dezelve, van de zalf die mijne vriendin mij had mede gegeven. Alles werd opgepakt, de toortsen aangestoken, men nam ons op - en wij vlogen over den grond, - luid rammelden de ijzeren ringen aan de wandelstokken mijner dragers - zij hadden gezien dat ik vrolijker was dan gewoonlijk; eenpariglijk verhefte de gansche troep hunne stemmen, en bosschen en topen weergalmden van hun gezang. Toen ik des morgens ontwaakte, bevond ik mij voor de chauderie van Tripelewalam. Dit dorp ligt op eene hoogte, en Palliacatta vertoonde zich duidelijk voor ons gezigt. Met opzet bleef ik hier tot acht uren; wij gingen toen weder op reis, en omstreeks negen uren, bereikten wij Manjewaka, een gehucht met eenen tempel, aan Ganga, de godin der kinderpokken, gewijd; en omtrent een kwartier uurs van Palliacatta gelegen. Hier bleef ik, en zond mijnen reismakker in zijne Doelie derwaarts, om naar den Equipagie-Opziener aldaar, jan van odijk, te vernemen. Het was een' mijner beste Sadrassche vrienden, in welke plaats hij mede dezelfde post had bekleed, die hij nu te Palliacatta waarnam. In lang had ik geenen brief van hem ontvangen, en wist niet of hij nog leefde, of naar elders was vertrokken; mijn reismakker moest hem van mijnen toestand kennis geven, en hem te vens vragen, of hij mij des noods voor een paar dagen konde huisvesten. Daar ik mij toch in de nabijheid van Palliacatta bevond, wïlde ik hem en eenige andere vrienden, die ik er waarschijnlijk zoude aantreffen, een bezoek geven; en tevens met den Opper-Chirurgijn over het ongemak aan mijne hand raadplegen;

konde hij het niet genezen, ten minste zoude hij toch wel in staat zijn, den vinger te kunnen afzetten; en wat had ik dan met de Engelschen nodig, ik heb niet gaarne met dat volk te doen. Na de operatie wilde ik nog een paar dagen te Palliacatta blijven, en mij dan naar Madras begeven; tegens dien tijd zoude mamia er ook wel zijn, want de Daija had mij beloofd, regtstreeks er naar toe te zullen gaan, en geen omwegen te maken. Ik had te Palliacatta wel bij het opperhoofd blaauwkamer, of bij een' der andere geëmploijeerden van mijne bekenden kunnen logeeren, zij zouden mij met vermaak ontvangen hebben, indien ik mij bij hen had aangediend; doch in den staat waarin ik mij bevond, oordeelde ik het beter, mijn verblijf bij eenen ouden vriend, dan bij enkele bekenden te nemen; van odijk en zijne vrouw wist ik, zouden zoo vele zorg voor mij dragen, als voor hunnen eigenen zoon; bij hen behoefde ik mij niet te generen, of mij in te toomen - ik was er zoo vrij als in mijn eigen huis. Mijn reismakker was nog geen half uur weg geweest, of ik zag hem reeds weder, met den goeden van odijk terug komen.

Die brave man viel mij om den hals, en weende. - Welk eene blijdschap! na elkanderen zoo lang niet gezien te hebben; hoe beklaagde hij mij wegens mijn ongeval, en met welk eene gulhartigheid bood hij mij zijn huis, en alle mogelijk gemak, dat hij mij konde verschaffen, in hetzelve, zoo lang het mij goeddacht, aan. Onder het wandelen naar de stad, vroeg ik hem naar den naam van den eersten Chirurgijn, en of het een kundig man was? - Ach, hemel! hoe verschrikte ik, toen hij mij den gewezenen Oppermeester van Nagapatnam, pancratius haringa meppe, noemde. Van zijne bekwaamheid, vervolgde van odijk, konde hij niet oordeelen; hij ten minste, gebruikte hem nooit, dewijl hij en zijne familie zich altoos van Indiaansche medicijn meesters bedienden. Mogelijk, zeide hij grimlagchende, kent gij hem beter dan ik, dewijl gijlieden op een' en denzelfden tijd te Nagapatnam hebt gewoond. In der daad, ik kende den man heel goed, en het speet mij regt, dat hij het juist moest zijn, dien ik hier te Palliacatta zoude aantreffen; een tweede Mr. anderson,

en nog vrij slechter. Om het even; ik konde ten minste hooren, wat hij van mijn ongemak zeide, en, zoo het dan moest zijn - de operatie aan mijnen vinger wilde ik hem des noods nog toevertrouwen. Wij kwamen in de stad; van odijk beduidde mij de woning van onzen Doctor - ik ging weder in den Palanquin zitten - en stapte bij hem af. Hij ontving mij, tegen zijne gewoonte, redelijk beleefd, zeker om dat ik in eenen Palanquin kwam. Ik verhaalde hem mijn ongeval, wees hem mijnen vinger, en verzocht hem, mij zijn gevoelen er over te zeggen, en mij te helpen. Hij haalde zijne schouders op, en zonder een woord te spreken, ging hij in een zij vertrek, van waar hij welhaast met een kistje vol instrumenten, weder terug kwam, die hij alle langzaam, en stuk voor stuk, voor mijne oogen op eene tafel uitkraamde. Zagen, kromme messen, scharen, tourniquets en wie weet wat al meerdere snijgereed-schappen. ik zag dit alles insgelijks bedaard en zonder een woord te spreken aan. Terwijl hij hier mede bezig was, trad

zijn tweede, of de ondermeester in huis, een kaerel, die men de onkunde uit de oogen konde lezen. ‘Gij komt hier als geroepen, maat!’ zeide meppe tot hem, ‘ik wilde juist iemand om u zenden, om mij te komen helpen, eene amputatie te doen; ik denk dat wij volstaan kunnen, met de hand in het gewricht af te zetten?’ ‘Van dit gevoelen ben ik ook, Mijn Heer!’ zeide deze weetniet, een vlugtig oog op dezelve werpende. Het bloed steeg mij in het aangezigt van schrik en verontwaardiging, over de onverschillige wijze, waarop deze onkundige schepsels, mij van mijne hand wilden berooven. Zonder voorafgaande naauwkeurig onderzoeking, zonder er met elkanderen over geraadpleegd te hebben, zonder te voren het een of ander middel te beproeven, of te werk te stellen, om mij, ware het mogelijk, zonder deze schrikkelijke operatie te helpen. Ik zoude mij geduldig, en zonder tegenspreken, aan het afzetten van mijnen vinger hebben onderworpen, want om die te behouden, geloofde ik zelfs, dat niet doen-lijk was, - maar mijne hand te moeten verliezen; mij van een lid te laten berooven, zoo noodzakelijk tot mijn bestaan en onderhoud; voor altoos de troostende gedachte te moeten opgeven, van nooit broodgebrek te zullen hebben, zoo lang ik eene pen in dezelve konde voeren! Ik beefde er van! Armoede en ellende stelden zich met al derzelver treurig gevolg, als een bliksem voor mijnen geest; alle mijne voornemens, alle mijne ontwerpen, waren dan op eenmaal vernietigd. Wat zoude ik ook zonder hand in Ventapalam doen? Hoe zoude ik mijnen tuin kunnen bearbeiden, mijne boomen en planten begieten, hoe zoude ik mijne twee koebeesten melken, mijn rijpaard regeren, en mijnen HakkerieEen Indiaansch Rijtuig op twee wielen door koebeesten of ossen getrokken. mennen; want dit alles, en nog meer, wilde ik er doen, dit wilde ik er mij, met vele andere dingen, aanschaffen. En mamia! wat zoude die niet schrikken, als zij mij dus verminkt zag. Ik vloog schielijk over einde, ‘Hoe,

Mijn Heer!’ riep ik uit, ‘is het mijne hand, die gij met zoo weinig omstandigheid, en zoo weinig overleg, wilt afsnijden? weet gij wel, dat het mijne regterhand is? en waaraan dit verlies mij zoude bloot stellen? Indien gij het wat nader onderzoeken wildet, zoudet gij mogelijk zien, dat ik met het verlies van den vinger kan volstaan; althans tot dat van mijne hand, geef ik volstrekt mijne toestemming niet.’ ‘Ik denk immers niet,’ antwoordde hij mij, op zijnen gewonen trotschen en verwaanden, toon, ‘dat gij het beter wilt weten als ik en mijn maat? Ik zeg u nu dat gij de hand moet missen, daar het koudvuur er reeds in is; geen Doktor of Chirurgijn in de wereld is in staat, die te redden; ik verzie er duizend pagoden aan! En talm er maar niet lang mede, want een paar dagen, verder, sta ik u zelf niet in voor uwen arm, en mogelijk niet voor uw leven.’ ‘Doctor meppe!’ zeide ik tot hem met een verachtelijk gelaat, ‘ik zal het er dan op aan laten komen; gij ten minste,

zult ze mij niet afzetten.’ En hier mede liep ik de deur uit. Ik was niet ver meer van Madras, het is eene groote Stad, en aan Doctors en Chirurgijns wist ik, was er geen gebrek; het leed geenen twijfel, of onder zoo vele, bevonden er zich eenige bekwame mannen; Mr. frank zoude mij wel iemand aanwijzen; zoo dom ten minste als meppe was konde er gewis geen een onder zijn. In der daad ik zoude het afzetten mijner hand veel liever aan eenen Indiaanschen Cossovér (Pottenbakker)Dit zijn de Indiaansche Chirurgijns, en men heeft er in der daad kundige lieden onder. aanvertrouwd hebben zoo ik dan tot het ongeluk bestemd was dezelve te verliezen, daar ik echter nog zeer aan twijfelde, dan aan zulk eenen weetniet als deze meppe. Hij was een Oostvries van geboorte, in zijne jeugd ging hij als derde meester naar de Indiën, en kwam als zoodanig te Nagapatnam, waar men juist gebrek aan meesters in het Hospitaal had. Men maakte hem tweede meester, kort daarna had hij

het geluk eene schoone vrouw te trouwen, en daar hij niet zeer jaloers noch kiesch viel, geraakte hij welhaast in de gunst van den Gouverneur reinier van vlissingen, die een lief hebber van mooije vrouwen was. Hij werd nu schielijk voort geholpen, werd Schafbaas, en eindelijk Oppermeester, of eerste Doctor en Chirurgijn, (want die twee functiën zijn daar meestentijds aanéén verknocht,) zonder veel meerder kunde te hebben, dan toen hij als derde Meester uit Texel ging. - Nu was hij na het verlies van Nagapatnam, weder tot Oppermeester te Palliacatta angesteld geworden. En zulke Doctors of Meesters, als deze meppe, heb ik er vele gekend, zoo wel op de schepen der Hollandsche Oost-Indische Maatschappij, als in hare Etablissementen. Ik heb mij menigmaal niet genoeg kunnen verwonderen, over de onverschilligheid en achteloosheid, met welke deze zoo noodzakelijke en onontbeerlijke classe van lieden, hier in Europa aangenomen werden, en hoe men zulke domme schepsels als ik onder hen gezien heb, nog dienst heeft kunnen geven. Een Chirurgijns jongen, bij voorbeeld, krijgt hier de nukken in het hoofd om op Oost-Indië te varen; hij wordt als derde Meester aangenomen, waar toe hij niet veel meer behoeft te weten, dan te kunnen scheren, pleisters te smeren, pillen maken, decoctums koken, en dergelijke; nu sterft de Ondermeester op de reize, en natuurlijker wijze wordt hij, volgens het regt van opvolging, door den Kapitein in de plaats des overledenen aangesteld, ja somtijds gebeurt het wel, dat ook de Oppermeester komt te sterven, en onze Chirurgijns jongen oefent er, gedurende de geheele reize, de functie van uit. Dit zijn nu wel enkele en bijzondere gevallen, echter gebeuren ze somtijds, zoo als ik er zelf een heb bijgewoond. Ongelukkig nu de arme zieken, op zulk een schip, voornamelijk als er aanstekende en gevaarlijke ziekten in heerschen. Doch gemeenlijk vaart zulk een derde Meester uit en t'huis; doet, in Europa terug komende, zijn examen als Ondermeester, dat voor het grootste gedeelte, in het van buiten leeren van antwoorden, op vragen die bijna meest

altijd dezelfde zijn, bestaat; hij komt klaar, raakt in Indië hier of daar aan den wal bescheiden, of zoo hij blijft varen, is hij op zijne derde of vierde reize gewis Op. permeester - zonder gestudeerd te hebben, zonder lessen te hebben gehoord - en wat nog het ergste is - zonder ondervinding. Moet men zich nu nog verwonderen, dat er onder het volk op de meeste schepen der Compagnie, voornamelijk op de uitgaande, gedurig zulk eene sterfte plaats heeft? Hoe menig arm soldaat en matroos, heb ik niet het slagtoffer van de onkunde en achteloosheid dezer Opper- en Ondermeesters gezien, zoo wel aan boord, als in de Hospitalen.! - Ja! van de Hospitalen der Hollanders in Oost-Indië, moet ik ook nog een paar woorden zeggen. God beware, een ieder voor dezelve! (ik spreek van dien tijd); sommigen zijn waré moordgroeven. O! wat zoude ik er niet van kunnen verhalen! Om maar van de ellendige spijs te spreken, die men er de arme zieken geeft - wat uitgemergeld buffels- of bokken vleesch,

in water, zonder bijna eenige groenten, afgekookt, dat men daar Soep noemt, wat drooge rijst, en van het gemeenste soort; hoe goedkoop dezelve daar ook zij, wat meel en water, tot eene pap gekookt, en dergelijke; en hier voor moet de zieke soldaat of matroos, de helft van zijne armzalige gagie missen, die hem voor medicijnen, en voor deze ellendige kost, daar hij niet eens genoeg van kan krijgen, om zich, zoo hij aan de betere hand is, zat van te kunnen eten, wordt afgetrokken. Geene versnapering, geene versterkende spijs of drank, wordt hem toegediend, dan als het gemeenlijk reeds te laat is. De Schafbaas krijgt spaansche wijn, wijntint, specerijen, thee, koffij, suiker, enz. voor de zieken, uit de pakhuizen der Compagnie; zijn maandelijksche rekeningen voor hun onderhoud en voor andere ongelden, zijn verbazend; doch deze wijnen en lekkernijen gebruikt hij, voor het grootste gedeelte, zelven, of hij maakt er geld voor, en de helft van zijne maandelijksche rekening, is zuivere winst; de zieken hangen dus geheel, wat hun voedsel aangaat, van zulk eenen Schafbaas af. Hier bij voege men nu nog, de slechte, uitgedroogde en bedorvene medicijnen, die reeds zoodanig uit Europa worden mede gegeven, alhoewel de Compagnie ze voor goede betaalt; dit komt.... doch indien ik alles wilde vermelden, waaruit dit of dat misbruik zijnen oorsprong heeft, ik kreeg nooit gedaan; waarschijnlijk is het nu in deze en andere dingen beter geordonneerd, en wat ik van de gindsche Meesters en Schafbazen gezegd heb, is maar in het algemeen gesproken, er zijn zeker ook goeden onder, doch zij zijn dun gezaaid - en hier mede punctum - om weder tot mijne geschiedenis te keeren. Toen ik van meppe bij van odijk kwam, vond ik het gansche huis vol van oude kennissen, zoo van Nagapatnam als van Sadras. Het nieuws van mijne aankomst was reeds door gansch Palliacatta verspreid; ieder was nieuwsgierig om mij te zien. Mijn vervallen en vermagerd gelaat, veroorzaakt door de pijn die ik had geleden, de slapelooze nachten, en het weinige voedsel dat ik had gebruikt, hadden mij bijna

onkenbaar gemaakt; zij verschrikten toen zij mij zagen; alle beklaagden zij mij, voornamelijk toen zij het vonnis van meppe vernamen. Hoe verheugd was ik, mij op eenmaal in het midden van mijne oudste bekenden en vrienden te bevinden; onder deze waren vele van Nagapatnam, die ik in jaren niet had gezien, en hoe vele waren er niet ai dood, of in andere landen verspreid. - O! die afschuwelijke Engelschen, die alle deze rampen en ellenden veroorzaakt hadden. Mogten zij eindelijk ook eens, van plaats tot plaats, door de Indiaansche volkeren verdreven worden, en nergens een toevlugtsoord vinden, waar zij hunne schuldige hoofden, voor het vervolgende zwaard kunnen verbergen. Men zeide mij, dat vader templynDezelfde van wien ik in mijne Lotgevallen op eene Reize van Madras naar Ceilon spreek, en met wien ik de reize te voet door dat Eiland heb gedaan. ook te Palliacatta was; dezen ouden trouwen vriend moest ik bezoeken, te meer daar ik hoorde dat hij ziek was. Ik vond hem juist bezig zich aan te kleeden, hij had mijne aankomst vernomen, en zoo ziek hij was, dreef hem zijne vriendschap naar mij toe. Ach! wij hadden niet gedacht, elkanderen in dien staat weder te ontmoeten! Zijne omstandigheden waren niet de beste. Hij had zijne familie te Jaffanapatnam verlaten, en was te Palliacatta gekomen, in de hoop van op dit nieuwe hoofdkantoor als Kuipersbaas weder aangesteld te worden, zoo als hij voorheen te Nagapatnam was geweest. Nu was hij ongelukkiglijk ziek - zoo hij nu hier kwam te sterven, wa zoude er dan van zijne vrouw en kinderen worden! Ik troostte hem zoo goed ik konde; hij was niet in staat, om in een lang gesprek met mij te treden, ook had ik er geen tijd toe; ik vroeg hem naar zijne familie, naar de Jaffanapatnamsche vrienden; wij herinnerden ons nog met vermaak aan onze reize te voet door het binnenste van Ceilon - en ik nam eindelijk een hartelijk afscheid van hem, in de waarschijnlijke veronderstelling, dat wij elkanderen wel nooit zouden wederzien. Hij had gebrek aan geld, ik gaf

hem zoo veel hij benoodigt was, en rekende mij gelukkig, dat ik eenigzins aan de verpligting die ik aan hem had, konde voldoen, en een gering gedeelte van alle die vriendschap beloonen, (zoo vriendschap door geld kan beloond worden,) die ik van hem, en de goede MoetjeZoo veel als Moei; zoo noemde ik zijne vrouw. genoten had - of hij dezelve weder heeft gezien, is mij onbewust. Van mijnen vriend templyn, keerde ik terstond naar van odijk terug, men wachtte mij reeds aan tafel; die goede man, en zijne brave vrouw! - Zij hadden een heel gastmaal aangeregt zoo goed het wegens de kortheid des tijds had kunnen geschieden, en om mijnent wille alle onze oude vrienden mede ter maaltijd genoodigd, om mij gezelschap te houden en te vervrolijken. Wij spraken over den ouden tijd, en verheugden ons nog over onze vorige gelukkige dagen. - Ach! zij zouden nimmer weder komen, zoo als zij ook nooit weder gekomen zijn, ten minste niet voor mij! - Nog eens - die verfoeijelijke Engelschen! Van odijk en de andere vrienden, deden hun best, om mij ten minste tot den volgenden morgen bij zich te houden; een halve dag min of meer, dachten zij, zoude juist van geen nadeelig gevolg voor mijne hand zijn, doch ik liet mij niet bewegen; hoe weinig geloof ik ook aan de voorzegging en het oordeel van meppe sloeg, had hij mij evenwel eenen schrik op het lijf gejaagd. Zoodra hadden wij dus niet gegeten, of ik beval weder klarigheid tot de afreize naar Madras te maken. Ik had voort, toen ik van meppe terug kwam, vier Parriah-Koelies, met eene Doelie naar Golampalam gezonden, om er mijnen francisco van daan te halen, en denzelven naar Palliacatta te brengen Ik verzocht van odijk voor dezen armen jongen te zorgen, zoo hij nog ziek mogt zijn, en denzelven bij zich te houden, tot ik hem van mijne woonplaats te Madras zoude onderrigt hebben. Zoo scheidde ik van den goeden, eerlijken van odijk, en van alle mijne andere oude vrienden, die van de zes kantoren, die de Hollandsche Maatschappij langs de kust had, hier alle als mieren door elkanderen wemelden;

fommige in dienst, andere ledig loopende, en brood gebrek hebbende. - Welk eene dwaasheid, om Palliacatta tot een Hoofdkantoor aan te leggen! - Wat had men met een Hoofdkantoor op de Kust noodig, daar allen handel op dezelve was vernield? - Waarom niet terstond de gansche boel opgebroken, en naar Ceilon overgebragt? zoo als men naderhand toch heeft moeten doen. Palliacatta, eigenlijk in de Malabaarsche taal Poeleij Cotta, of het oude Fort, ligt op 13 graden, 22 minuten Noorder breedte, omtrent 5 mijlen benoorden Madras, in eenen barren brakkigen zandgrond. Het Kasteel of Fort der Compagnie, werd in het jaar 1609 gebouwd. Het is een regelmatig vierkant, met eene gracht omringt, die men droog laat, hoewel men ze vol kan laten loopen. Het staat in het midden van het dorp, of zoo men wil, stad, dus dat de digt omliggende huizen, eerst alle zouden moeren worden afgebroken, eer het van eenige defensie zoude kunnen zijn. Palliacatta en Nagapatnam, zijn de eenigste van alle Hollandsche Kantoren langs de

kusten Choromandel en Orixa, waarvan de Engelschen de Forten niet hebben vernield, omdat zij vertrouwden, en mogelijk reeds vooruit wisten, dat hun bij den vrede, eene van deze twee plaatsen zoude worden afgestaan, en zij hebben zich in hunne hoop niet bedrogen, dewijl Nagapatnam, de sleutel van Ceilon, hun ten deel viel. Zoo men toch eene van deze twee plaatsen moest of wilde afstaan, waarom hun Palliacatta niet gegeven? - O domheid! - ik mag er niet om denken! Na het verlies van Nagapatnam, hebben de Hollanders Palliacatta, dat, zoo als ik gezegd heb, nu het eenigste hunner Etablissementen langs de kust was, dat nog een Fort had, tot hun Hoofdkantoor gemaakt. Deze plaats is beroemd wegens de fraaije neusdoeken die men er vindt; nergens kan men ze zoo fijn maken, en er die duurzaamheid en schoonheid van kleur aan geven. Te Madras worden dezelve nagemaakt, maar iemand, die er eenige kennis van heeft, ziet er ligt het onderscheid van. Ook worden nergens, door geheel Indië, zulke fijne katoenen kousen gebraaid, als te Palliacatta;

het korsje, of de twintig paar, van de fijnste, komt daar zelfs op ƒ120:-:- en meer. Deze stad heeft ook het regt van eene Munt, doch zij mogen er alleenlijk pagoden en fanums slaan, en geene ropijen. Een pagood wordt gerekend op ƒ4:15:- een enkele fanum op 2½, en een dubbele op 5 stuivers. Het was vier uren toen wij Palliacatta verlieten, en dus te laat om nog voor zonnen ondergang te Madras te zijn; in den nacht wilde ik er niet aankomen. Wij reisden dus door, bij het licht der toortsen, tot omstreeks negen uren, en maakten in Tshina Marmelong halte. Het was een arm visschers dorp, digt aan de zee gelegen; de chauderie was klein, oud, en redelijk bezet met reizigers; met mijne Koelies werd zij stikkende vol. Boomwerk en topen waren mede in dit dorp niet te vinden, bij gevolg ook geene vruchten; doch aan rijst en goede versche visch, daar ik zeer naar verlangde, was er geen gebrek. Ik deed hier weder eene andere pleister om mijne hand en vinger. Deze laatste etter-de nog stijf door, en veroorzaakte mij nu en dan weder hevige pijn, die echter bij hetgene ik geleden had, in geene vergelijking konde komen. De dikte scheen eenigzins geslonken, en de wond zag er beter uit; ook mijne hand was minder opgezwollen. Ik lag mij dus met den troost neder, dat mijne ellende welhaast een einde zoude hebben. Toen den dag aanbrak, begaven wij ons weder op reis. Onze dragers hielden nu digt langs den zeeoever, zoo dat de uitgeloopene branding vaak onder den Palanquin wegschoot, op het harde natte zand, waar zij gemakkelijker konden dragen, en sneller voortspoeden, Eindelijk vertoonde zich Madras voor onze verlangende oogen, in deszelfs gansche uitgestrektheid, met de MontéOf St. Thomas Berg. in het verschiet. Het gezigt van deze stad, wekte de smertelijkste herinneringen in mij op; wat ijsselijkheden en rampen had ik in deze plaats niet al gezien! wat had ik er niet ondervonden! Alle de ellende en jammeren, waarvan ik ooggetuigen was geweest, stelden zich op eenmaal weder voor mijnen geest. Ik gevoelde eene soort van afgrijzen - eene geheime woede en verontwaardiging tegen de Engelschen vervulden mijne ziel. Dat is, zeide ik tegen mijnen reismakker, het moordtooneel van zoo vele duizenden ongelukkige, onschuldige menschen, die ik door den bittersten dood zag omkomen! In deze stad hebben Europische barbaren hunnen zetel gevestigd. Het zal tien uren geweest zijn, toen wij te Madras aankwamen. Mijn reismakker steeg in eene herberg af, die wij juist voorbij gingen, en die ik hem aanwees; zij werd door eenen Jood opgehouden; en ik het mij terstond naar de shop of winkelMen moet zich geen denkbeeld maken, dat het kleine winkeltjes zijn, zoo als men hier vele in Europa heeft; het zijn groote pakhuizen, in welke alle de kostelijkste Europische goederen te vinden zijn, somtijds ter waarde van 40 of 50 duizend ponden sterlings.

van Mr. hall, den Equipagie-Meester, brengen, waar mijn getrouwe en opregte vriend frank, dezelfde, aan wien ik reeds zoo vele verpligting had, en die mij na de inneming van Sadras, in 1781, zoo vele vriendschap had bewezen, zich als Boekhouder bevond. De goede man werd bleek van schrik, toen ik zoo onverwachts, in eenen zoo ellendigen toestand, voor hem verscheen. Na dat hij met de hartelijkste deelneming het kort verhaal van mijn ongeluk had aangehoord, riep hij met drift uit: ‘Mijn waarde Vriend! hoe verheugd ben ik, dat dit ongeval u is over gekomen, in eenen tijd, dat wij een' der bekwaamste heelmeesters van gansch Europa in onze stad hebben.’ ‘Het is een Franschman, hij is hier eerst sedert kort van Isle de France aangekomen; de man doet wonderen, zijne kuren doen elk verbaasd staan. Ik ken

hem, en zal u een briefje aan hem mede geven, - ik twijfel niet in het minste of hij zal u helpen.’ Hij schreef het in der haast, en hierop zijnen Dobash roepende, gebood hij denzelven, mij naar Monsieur beisser, (dit was de naam van den Franschen Doctor) te geleiden. ‘Van daar,’ zeide de gulhartige vriend tegen mij, ‘gaat gij terstond naar mijn huis, gij zult er eene kamer gereed vinden, en er behandeld worden, naar ouder gewoonte. Mijne vrouw zal verheugd zijn u te zien, ik zal haar terstond van uwe aankomst kennis geven.’ Gelukkiglijk vond ik den Heer beisser te huis. Ik overhandigde hem het briefje van mijnen vriend frank, en nadat hij, het had gelezen, verhaalde ik hem mijn ongeval, en wees hem mijne hand. Ik zag hem zijnen mond en wenkbraauwen zamen trekken; ‘dat ziet er lelijk uit,’ was al wat hij in het Fransch zeide; ik had hem in deze taal aangesproken. Hij ging hierop terstond aan het werk, reinigde de wond, brandde en sneed er het hooge wilde vleesch uit, en na dat hij den

vinger had verbonden, en over de gansche hand eene pleister gelegd had, verzocht hij mij wat te gaan zitten, en liet wijn brengen. ‘Mijn Heer!’ zeide hij, ‘gij zijt nog even in tijds bij mij gekomen; geen drie of vier dagen later, of het ware met uwe hand gedaan geweest. Wat den vinger aangaat, het kan gebeuren dat die zal moeten springen; echter zal ik er morgen met meerder zekerheid van kunnen oordeelen.’ ‘Intusschen, naar ik zie heeft er reeds eene versterving in denzelven plaats gehad, of moeten plaats hebben; zonder de kostelijke zalf die gij er op had, en die het koud vuur gestuit heeft, en het leven en gevoel wederom terug heeft gebragt. Van wien hebt gij deze zalf? Zeker van geen' Chirurgijn, hij zoude anderzins de wond wel eerst gereinigd hebben. Weet gij ook hoe ze gemaakt wordt? Laat ze mij, bid ik u, eens zien, zij heeft buiten tegenspraak uwe hand gered, en gij zijt aan hem die ze u gegeven heeft, de grootste verpligting schuldig.’ Het was mij onmogelijk om hem terstond te kunnen antwoorden; mijn hart werd

op eenmaal zoo vol, dat ik niet konde spreken. ‘Helaas, Mijn Heer!’ borst ik eindelijk uit, met de oogen zwemmende in tranen, die de inwendige dankbaarheid aan mamia mij eensklaps afperste, en die ik, al had er mijn leven van afgehangen, niet had kunnen wederhouden; ‘ik heb het laatste van deze zalf op mijne hand en vinger gedaan; hoe ze gemaakt wordt, is mij onbekend, een Indiaansche Monnik, (ik wilde hem mamia niet noemen,) dien ik onderweg ontmoette, heeft mij dezelve gegeven, en ze voor mij gemaakt; ik heb er niets meer van, en er is geene waarschijnlijkheid, dat ik den man ooit zal wederzien; ook zoude hij mij buitendien het geheim niet geopenbaard hebben.’ ‘Dat is spijtig,’ antwoordde hij, ‘wat wilde ik niet voor het recept van deze zalf geven! wij hebben niets van dien aard, dat de verrotting zoo sterk tegen gaat. Intusschen troost u, en maak u niet ongerust; (hij zag de tranen in mijne oogen biggelen,) ik herhaal het u nog eens, uwe hand loopt geen het min-ste gevaar, en voor uwen vinger is er ook nog hoop.’ Ik was dan wezenlijk het behoud mijner hand, en al het geluk van mijn leven, aan de goede en beminnelijke mamia verschuldigd! Wie had dit kunnen denken! O! hoe verlangde ik nu haar te zien, en haar mijnen dank voor deze groote weldaad te betuigen. Nooit, nooit moest noch konde ik dezelve vergeten! Nadat ik mij met den Heer beisser een poos over de lotgevallen, die mij op de reize waren gebeurd, had onderhouden, vroeg hij mij eindelijk mijnen naam. Ik zeide hem denzelven. - ‘Hoe!’ riep hij uit, ‘is uw vader niet uit Colmar?’ ik antwoordde: ja. ‘En was uw grootvader geen Burgemeester in die stad?’ ook dit was waar. - Men oordeele nu van mijne verwondering, toen hij eensklaps opstond, en mij met de uitroeping: ‘welkom waarde neef! wat ben ik verheugd u hier in zoo een ver land te ontmoeten,’ omhelsde. ‘Ja, mijn waarde! wij zijn naastbestaanden, uwe moei was mijne schoonmoeder.’ Nu moest ik terstond mijnen intrek bij

hem nemen, opdat, zoo hij zeide, hij eene aanhoudende zorg tot de genezing van mijn ongemak konde besteden; en, zonder mijn antwoord of toestemming af te wachten, schreef hij een briefje aan Mr. frank; en kort daarna zag ik mijne bagage, die ik reeds naar mijnen vriend had laten brengen, weder terug komen. Welk een wonderbaar geval en ontmoeting, en hoe gelukkig! Juist op zoo een critiek tijdstip, een der kundigste Chirurgijns van gansch Indië, ja, ik durf zeggen, zelfs van Europa, aan te treffen, en nog bovendien een' nabestaanden in hem te vinden, die nu gewis alle zijne kunst zoude aanwenden, om mij te helpen, dat hem ook, boven mijne verwachting, gelukte; want, om kort te gaan, eer drie dagen waren verloopen, was mijnen vinger niet alleen buiten gevaar, maar twee weken daarna zoo volkomen genezen, dat ik denzelven (ik had het nooit kunnen gelooven!) sedert, zonder het minste letsel of hindernis, weder heb kunnen gebruiken. Alleenlijk moest ik het beentje uit het voorste lid van denzelven, missen, dat hij, doordien het bedorven was, er uit nam. Hij genas ook mijnen francisco van eene hevige koorts. De Lezer zal zich herinneren, dat ik denzelven, in eene kleine chauderie, zeer onpasselijk en verzwakt, door het eten van eene vergiftige vrucht, terug moest laten. Ik had van odijk van mijn verblijf bij Doctor beisser, terstond kennis gegeven, en hem tevens verzocht, aan meppe te zeggen, dat ik volkomen was genezen, en niet alleen mijne hand, maar mijnen ganschen vinger had behouden. Dit had ik dien weetniet wel zelf kunnen schrijven, en hem geregte en scherpe verwijtingen wegens zijne onkunde en voorbarigheid doen; doch wat zoude mij dit gebaat hebben, het zou hem geen grein meerder verstand, of minder eigenliefde en trotschheid hebben gegeven. Van odijk antwoordde mij, dat de lieden, die ik naar mijnen bedienden had gezonden, om denzelven af te halen, hem nergens hadden kunnen vinden, en men niet wist, waar hij was gebleven. Het smertte mij buitengemeen om den armen jongen, en ik gaf hem reeds op voor

verloren; toen men hem, omtrent eene maand daarna, in eene Doelie, dood ziek, en zoo zwak dat hij niet staan konde - bij Doctor beisser aan huis bragt. Doch deze kundige man bragt hem welhaast weder op de been. Hij verhaalde mij, dat den genen, dien ik naar Gollapalium om eene Doelie en Koelies had gezonden, zonder een van beide was terug gekomen, dewijl er zich, zoo hij zeide, geene Parriahs in dit dorp bevonden, en er buitendien ook geene Doelie te krijgen was; en dat die man en vrouw hem toen verlaten, en hunnen weg vervolgd hadden. Hij was de gansche nacht, zonder eten of drinken, en met zware buikpijnen, die zich weder hernieuwd hadden, in de chauderie gebleven, en des anderen daags, tegen den middag, toen het kolijk bedaarde, had hij met moeite een ander dorp bereikt, waar, zoo als men hem had gezegd, eene PartscherieDe Parriahs mogen niet onder de andere Inwoners van een dorp of stad wonen, maar hebben buiten dezelve hunne hutten bij elkanderen, waar zij een apart klein dorp formeren, en dit noemt men eene Partscherie. was; hier werd hij door

eene oude vrouw van zijne Caste opgenomen, in wier hut hij over de drie weken aan de koorts lag; toen dezelve bedaarde, had hij zich met korte marschen naar Palliacatta begeven, en van odijk opgezocht, die hem bij zich in huis nam, tot hij weder wat bij zijne krachten gekomen was; doch dien zelfden dag had hem de koorts weder feller dan te voren aangetast, hetgeen mijnen vriend deed besluiten, dewijl ik bij zoo een kundig Doctor woonde, hem mij in eene Doelie toe te zenden. Wat Kapitein huau aangaat, hij kwam mij twee dagen na onze aankomst te Madras, bezoeken, en klaagde mij zijnen nood. Hij had zich wegens zijn ongemak, bij drie Engelsche Chirurgijns vervoegd; alle verklaarden zij, dat hetzelve van dien aard was, dat bij niet dan door de salivatie konde genezen worden; hiertoe nu, had hij noch lust, noch geld genoeg. Deze, in dit heete klimaat zoo gevaarlijke, geneeswijze,

waarmede zij twee-derden van hunne patienten om hals bragten, was toen ter tijd bij de Engelsche, zoo wel als bij de Hollandsche Doctoren en Chirurgijns zeer in zwang. Doctor beisser bezat een specifiek tegen deze ziekte, van eene verbazende kracht. De allerhevigste, de ingeworteldste kwaal, met de allerverschrikkelijkste symptomata verzeld, genas hij volkomen, binnen den tijd van vijf of zes weken. Ik heb er wonderen van gezien. Lieden, die verscheidene malen de salivatie te vergeefs hadden doorgestaan, welkers aanschouwen afgrijzen verwekte, kureerde hij, binnen den bovengemelden tijd, in den grond niet alleen, maar zijn middel maakte hun, volgens het getuigenis van verscheidene dezer patienten, gezonder en vetter, dan zij ooit in hun leven geweest waren; men voege hierbij, dat, in plaats van den maag te verslappen, het eene bijzondere graagte en eetlust verwekte, en men in het geheel geene diëet behoefde te houden of zich ergens voor in acht te nemen, dan voor excessen. Men kan ligt begrijpen, welk eene repu-tatie hij door zulk een heilzaam middel in Madras, en andere omliggende Engelsche plaatsen verwierf. Van alle kanten kwamen patienten. Het stond niet stil van 's morgens vroeg tot 's avonds laat. In een land als Oost - Indië, en dan onder de Engelschen, die in de grootste buitensporigheid en ongebondenheid leven, zijn de venuskwalen zeer gemeen, en de geneeswijze zeer gebrekkig en verkeerd, zoo wegens de vele onkundige Doctoren en Chirurgijns, als wegens hunne, zoo als ik gezegd heb, voor de gezondheid en het leven zoo nadeelige en ten hoogste schadelijke kwijlkuur. Het middel van Doctor beisser bestond in één, of op zijn hoogst (doch dan moest de kwaal op het ergst zijn,) twee flesschen van een water, voor het oog helder en klaar, en alleen een weinig koperachtig van smaak, waarvan men voort na het eten, en terwijl men nog aan tafel zat, een eetlepel vol innam, en een glas wijn of punch nadronk. Volgens zijn eigen zeggen kwam hem eene flesch van zijn likeur, zoo als hij dit middel noemde, op nog geen tien stuivers te

staan, en hij verkocht dezelve weder voor 12 pagoden, (bij de 60 guldens.) Men oordeele, hoe verbazend veel geld hij won, daar hij er door den bank dagelijks wel een dozijn van verkocht; zonder de geschenken te rekenen, die de rijke Engelschen, die door zijn middel genezen waren, hem buitendien in juweelen en geld maakten. Meer dan eens, werden hem verbazende sommen door Engelsche Doctoren, voor het geheim aangeboden. Het spijt mij! hij zoude geene zwarigheid gemaakt hebben, het aan mij te ontdekken, indien ik hem er om had verzocht, en hem beloofd had, er geen gebruik van te maken, dan in tijd van nood of gebrek; een zoodanig geheim te bezitten, is een onuitputtelijke schat - waaschijnlijk is hetzelve met hem in het graf gegaan! - Welk een verlies voor het menschdom! Ik bragt dan mijnen reismakker huau bij den Heer beisser, die hem een flesch van zijn wonderdadig likeur present deed, dat hem in twee weken volkomen herstelde. Hij had zijne herberg bij den Jood ver-laten, en was bij den Koning van TidorEen der Moluksche Eilanden. gelogeerd, op wiens eiland hij weleer gewoond had, welken hij persoonlijk kende, en tot zijne groote verwondering te Madras aantrof. De Koning van Tidor op Madras! zal men vragen, hoe is dat mogelijk? - Ja, waarde Lezer! het is niet te min de waarheid, en ik heb zelfs verscheidene malen, toen ik, door Kapitein huau, met dezen Prins in kennis raakte, een segaar bij denzelven gerookt, of een betel gekaauwd. Hij had het ongeluk gehad, van bij de hooge Indiaansche Regering in ongenade te vervallen, omdat hij zich tegen eenige nieuwe knevelarijen of belastingen, waarmede men oordeelde hem en zijne arme onderdanen te moeten bezwaren, had verzet. Zijne weigering en hardnekkigheid, om aan de geregte eischen zijner hooge Gebieders te voldoen, werd, als ligt is te denken, ten hoogsten strafbaar gevonden. Men bragt nog verscheidene andere grieven tegen hem in, en beschuldigde hem met, wie weet

welk, eenen verraderlijken aanslag tegen de Hollandsche Maatschappij en hare dienaren - en zijnen val werd besloten. Men wist hem nu door list van het eiland naar Batavia te lokken, onder het voorwendsel, dat men met hem in onderhandeling wilde treden, en over zaken van gewigt met hem handelen. Men arresteerde hem, maakte in haast zijn proces op, wierp hem in een der Compagnies retournerende schepen, en zond hem voor zijn leven in ballingschap, naar de Kaap de Goede Hoop, verre, verre van zijne familie, vrouw en kinderen; verre van zijn arm volk, aan hetwelk men eenen anderen Koning gaf, die, zoo als ligt is te denken, alles beloofde en toestond - ja, meer zelfs dan men van den anderen had geeischt. Het schip, waarop deze gebannen Koning zich bevond, werd gelukkig voor hem, met nog eenige andere retournerende Compagnies schepen, door de vloot van den Engelschen Admiraal johnston ontmoet en genomen, en dus kwam de Koning van Tidor op Madras bij de Engelschen, die hem een aanzienlijk onderhoud gaven. Dit is ten minste toch eene edelmoedige daad der Engelschen ginder, zal men zeggen, om zich den onderdrukten zoo aan te nemen. Ik beken het; en zoo handelen en leven zij met alle dergelijke, door anderen verjaagde, Indiaansche Prinsen en Vorsten, die zij gaarne en met opene armen onder hunne bescherming nemen, met het edele inzigt, om dezelve, als er zich eene goede gelegenheid toe aanbiedt, weder op den troon te plaatsen; voor welke weldaad, zulk een Koning hun dan een gedeelte van zijn land, in vollen eigendom, asstaat, dat niet meer als billijk is; en hebben zij er eens voet in, zijn zij zeker van het overige, en welhaast meester van zijn gansche rijk. Na het geen ik van den Koning van Tidor heb gezegd, ziet de Lezer nu, op wat wijze men aldaar met dergelijke onwillige Koninkjes leeft. Zoodra men vindt dat ze niet goedwillig den nek onder den last die men hun oplegt, willen bukken, of dat men bemerkt dat ze durven murmureren of eenige ontevredenheid laten blijken, is men terstond bij der hand en gereed, om in tijds een toenemend of uitbarstend misnoegen te

keer te gaan, en te dempen. Men speelt er korte metten mede, en zendt ze in stilte op de eene of andere wijze naar hunne voorouders, of in levenslange ballingschap naar de Kaap de Goede Hoop, of naar Ceilon, waar ze tijd hebben zich te beklagen, en berouw te gevoelen, van den wil en de geregte eischen en bevelen hunner blanke Souvereinen niet te hebben opgevolgd, of er zich tegen te hebben verzet. En wat wil dit dan ook zeggen, dat men nu en dan zoo een enkele Zwarte Koning, of eenige zijner grooten, in ballingschap zendt? Zijn zij beter dan hunne broeders en zusters van Afrika, die men wel bij duizenden jaarlijks uit hun land naar verre vreemde gewesten sleept, om er koffij, suiker, tabak, enz. (zonder welke artikelen wij nu volstrekt niet meer kunnen leven,) voor ons te planten, en die men, zonder dat zij ons in het allerminste beleedigd of misdaan hebben, voor hun gansche leven in de ketens der slavernij klinkt - en dood beult? Neen, neen! waarde Lezer! men handelt bij de Hollanders in de Indiën nog al genadig met dit volk, in vergelijking van de Engelschen, die, om er orde onder te houden,

en als ze niet goedwillig hun vermogen aan hunne blanke meesters willen opofferen, er nu en dan, (mogelijk om het bloedplengen te vermijden) eenige millioenen van laten doodhongeren, of hen door andere dergelijke lofwaardige middelen, die zij altoos aan de hand hebben, van kant helpen, om in het bezit van derzelver geld te geraken. De zwarte vrouwlieden zijn er al te vruchtbaar, en het land zoude zoo overkropt vol worden, dat er geene plaats voor de arme Europeanen zoude zijn, zoo dat men wel genoodzaakt is, om er nu en dan eene kleine opruiming in te maken. Verfoeijelijke handelwijs! Dit was het geval met de Chinezen op Batavia. Zij vermeerderden zoodanig van jaar tot jaar, dat hunne menigte den Gouverneur en zijne Raden ongerustheid veroorzaakte, en hun op een schikkelijk middel deed denken, om derzelver getal te verminderen, en zich tevens van hun geld en vermogen meester te maken; want zeer vele onder deze Natie waren door den handel schatrijk geworden. Men wist niets beters, dan zijne toevlugt tot het oude, en door alle Europeaansche Natiën zoo dikwijls gebezigde, voorwendsel van muiterij

en opstand te nemen; te weren, men beschuldigde hen van het voornemen, om de stad te overweldigen, en alle de Europeanen in dezelve te vermoorden. Deze beschuldiging berustte nu wel op geenen den minsten grond of echte bewijzen; doch wat deed dit ter zake, zoo men maar iets had, waaaop men konde werken, en zijn ontwerp uitvoeren. Gevallig, of door opzettelijke slechte behandeling, was een hoop gemeene Chineesche Landlieden, die in de plantagiën werkten, aan het muiten geraakt, welke in een klein korps op het land wat rond zwierven en plunderden; en die men, zoo men het gewild hadt, gemakkelijk had kunnen uitéén jagen. Deze rebellen nu, moesten tot het groote doel en oogmerk dienen. Men ontdekte kwazie door onderschepte brieven, dat zij met hunne Landgenooten in de stad, eene strafbare correspondentie onderhielden, en een complot te zamen smeedden. Meer behoefde er niet. Nu werden in haast alle matrozen der zich toen op de Rede bevindende schepen, met pistolen en sabels gewapend, aan land gezet, de soldaten kwamen mede in het geweer, als

wilde men eenen optogt tegen de rebellen, die men zeide, dat reeds niet ver van de Stad waren, ondernemen: men wachtte tot het aanbreken van den dag. Op eenmaal werd het teeken gegeven, en 30,000 Chinezen, mannen, vrouwen en kinderen, niet van de muitelingen, maar van de onschuldige en geen erg denkende Inwoners der Stad, die nergens van wisten - werden in koelen bloede vermoord. Ik kan mij dit Chineesche bloedbad, zoo als het genoemd wordt, zeer natuurlijk en duidelijk voorstellen. Eerstelijk, de Opperofficieren, die de geheime orders tot deze slagting ontvingen, hoe zij hunne onderhoorige soldaten en matrozen, door de voorstelling en het lokaas van grooten buit, en door een kunstig uitgedacht verhaal van de stoutheid en het voornemen dezer Chinesche honden, die besloten hadden, de schoone stad Batavia af te loopen, en de goede burgers en Europeanen in dezelve om hals te brengen, tot roofzucht en wraak aanhitsten, en hen door bedwelmende dranken, die men hun in volle mate uitdeelde, in woede zochten te zetten. Hoe zij zich, nog voor het aanbreken van den dag, in benden door alle straten, waar-Chinezen wonen, verdeelden; de grootste hoop in de nabijheid van den Campong Tschiena, of Chineesche voorstad, post vatteden. Alles met de uiterste stilte - tot dat een kanonschot van het Kasteel, het teeken tot den aanval geeft. Dolken en sabels worden met eenen ruk ontbloot; de troepen verspreiden zich snellijk, en dringen wild, met een lnid getier, als woedende tijgers, in de huizen, der nog slapende Chinezen. Een ijsselijk gillen en moordgeschreeuw, stijgt eensklaps van alle kanten ten hemel! Het jammergeklag der gewonden en stervenden; het gekrijsch der vlugtende vrouwen, die met hare kinderen aan de hand, of op den arm, door elkanderen vliegen, en zich voor het vervolgende zwaard zoeken te verbergen; het vloeken en tieren der moordenaren, die hun van alle kanten omsingelen en neder houwen; het geklater der pistolen; de aanmoedigende stemmen der Officieren, weergalmt door de gansche stad. Vergeefs zoeken de ongelukkigen zich te verschuilen, of te ontkomen; alle uitwegen

zijn hen gesloten, en alomme vinden zij den onvermijdelijken dood. Hier ziet men eene wanhopige moeder, die op haar ligchaam de sabeslagen, die men hare kinderen toebrengt, zoekt af te weren; daar jongelingen, die zich voor hunne afgeleefde en bevende ouders stellen, om dezelve, zoo lang zij kunnen, tot een bolwerk te verstrekken; ginds mannen, die het leven hunner vrouwen verdedigen. Alles vlugt en rent door elkanderen! alles roept en schreeuwt om hulp en genade! Een onbeschrijfelijk vreesselijk tumult en gewoel; en eindelijk de met het rookende bloed bedekte moordenaren, die met buit beladen, onder hunne vanen keerden, toen de trommels hun weder bij elkanderen riepen, en zijne Excellentie den Gouverneur-Generaal, en de Leden van den Raad, die deze moord hadden bevolen, oordeelden, dat het voor dit maal konde bestaan, en men het nu uit genade, bij deze kleine les en vaderlijke tuchtiging zoude laten berusten. Dertig duizend onschuldige slagtoffers der Europeaansche barbaarschheid, lagen nu ontzield in de huizen en op de straten; het dampende bloed stroomde, als beekjes, van

alle kanten in de grachten, als na een zware regen het schuimende water nog lang door straten en goten vloeit. Ik zie, dunkt mij, de schrik en ontsteltenis op het gelaat der goede burgers en inwoners der stad, wegens zulk eene vreesselijke executie aan den eenen, en de gelukwensching der groote en magtige Heeren, over het zoo wel gelukken van hunnen aanslag aan den anderen kant. In der daad, zij hadden zich een driedubbel voordeel verschaft: men had de zich te zeer vermeerderende Chineezen voor ruim helft verminderd; men had de rebellen die op het land zworven, een' schrik op het lijf gejaagd, die dan ook, toen men hen bij de groote onderneming niet meer noodig had, schielijk uitéén werden gedreven; en wat wel het voornaamste en het eigenlijke doel was, men had zich te gelijker tijd van het geld en de goederen der gesneuvelden meester gemaakt. Vraagt gij nu, Lezer! hoe dit Chineesche bloedbad in Europa werd opgenomen? Even eens als meest alle dergelijke helden-stukken der gindsche Europeanen, van welke Maatschappij zij ook mogen zijn. Gemeenlijk haalt men er de schouders over

op; men troost zich daar mede, dat het maar Zwarten zijn, aan welke zulke anderzins gruwelijke en ten hoogste strafbare geweldenarijen zijn gepleegd; en men denkt, dat, daar de dienaren ginds, toch alleenlijk naar Oost-Indië zijn gegaan, met het uitzigt om fortuin te maken, dat is te zeggen, te stelen, te rooven en te plunderen, waar zij maar wat krijgen kunnen, het altoos nog beter is, dat zij hun zoogenaamd fortuin, ten koste der Zwarte Heidenen, dan ten koste der Compagnie makenMen wil echter, dat er orders uit Europa gezonden werden, om den Gouverneur-Generaal te arresteren, en hem herwaarts te zenden, om zich wegens dezen schrikkelijken moord te verdedigen. Hij heeft echter nooit zijne voeten in het Vaderland gezet; men zegt, dat hij zich zelven om hals zoude gebragt hebben, andere meenen, dat hij met zijne schatten de vlugt heeft genomen, hetwelk het waarschijnlijkst in.. En dan is het natuurlijk te begrijpen, dat de dienaren de zaak in zulk een daglicht stellen, dat in plaats van voor eene naauwkeurige, onpartijdige onderzoeking, en eene voorbeeldige straf, wegens dergelijke afschuwelijke euveldaden te vreezen, zij nog

onbeschaamd genoeg zijn, om op belooning en goedkeuring aanspraak te maken, dewijl, volgens hun gewoon zeggen, al wat zij gedaan hebben, onverwijlde noodzakelijkheid was, om het vermogen der Edele Maatschappij te handhaven, de muitelingen te beteugelen, en tot ligchamelijke of persoonlijke of zekerheid van hen dienaren; en hiermede raken zij gemeenlijk (uitgenomen eene scherpe bestraffing) vrij, latende zijlieden de Maatschappij nog bovendien alle de kosten van dergelijke moord- of roof-expeditien dragen. Ziedaar alweder een der schoone heldendaden, der gindsche Europeanen, uit den afgrond der vergetenheid gerukt; en hoe vele van dien aard zijn er nog in bedolven! hunne gruwelen in de Indiën verdringen elkanderen, als de golven der zee, de eene wordt door de andere bedekt. Over dit afschuwelijk stuk, was (zoo als men zegt) reeds lang gras gegroeid, het, is dus tijd, om hetzelve weder aan het daglicht te brengen. Wij moeten, wel is waar, de gebreken en misslagen onzer medemenschen, met den mantel der liefde bedekken, en dezelve,

zoo veel mogelijk, zoeken te verbergen, of te verschoonen, of ten minste dezelve met geene te zwarte kleuren afschetsen; doch dit behoorde omtrent de menigvuldige euveldaden en geweldenarijen, die men ginder op de arme Inboorlingen uitoefent, geen plaats te hebben; hier behoorde men onbewimpeld en onbeschroomd met de waarheid voor den dag te komen; en hoe zeer de meeste reizigers lafhartig genoeg zijn, om in hunne beschrijvingen over de Indiën, van de snoodheden der Europeanen aldaar, geen woord te reppen, is het evenwel pligt en menschlievendheid, die te ontdekken, en deze tirannen, in al derzelver afschuwelijke naaktheid, voor de wereld ten toon te stellen. Het is pligt en menschlievendheid, dewijl daardoor mogelijk eenige derzelven, (zoo al hun geharnast geweten niet mogt worden getroffen,) uit vreeze voor openbare schande en algemeene verachting, de onder hunnen ijzeren schepter zich krommende en verslaafde Indianen, menschelijker zullen behandelen. Het is pligt en menschlievendheid, dewijl daardoor de Gebieders hier in Europa, tot nadenken kunnen gebragt, en er

krachtdadige middelen in het werk gesteld konden worden, om de geweldenarijen van allerlei aard, die men aan de beklagens-waardige Inboorlingen ongestraft pleegt, te stuiten, of aan dezelve een paal en perk te zetten. En eindelijk nog eens, het is pligt en menschlievendheid, om de schandelijke levenswijze, de moorden, de rooverijen en ongeregtigheden dier wrede Europeanen, door boeken en geschriften publiek te maken, opdat de Zendelingen, die men bij menigte naar Oost- en West-Indiën rondzend, om de deugdzame en zachtaardige heidenen te bekeeren, voortaan mogen gebruikt worden, om boete onder de Christen Vandalen te prediken, en de verbazen de sommen, die jaarlijks voor de hersenschimmige Heiden-bekeering worden weg geworpen, tot redding der zielen van onze eigen Christen broeders en geloofsgenooten in de Indiën mogen worden besteed. Om wederom op deze moord onder de Chinezen te komen: verscheiden beroemde en achtingwaardige Schrijvers, hebben van deze schrikkelijke gebeurtenis gewag gemaakt, als rainal, voltaire, archenholtz, en meer andere; zoo ook

vindt men er eene breedvoerige beschrijving van, in het Werk getiteld: Batavia, in deszelfs Gelegenheid, Opkomst, Koophandel, enz. Volgens den Schrijver van hetzelve, (een ooggetuigen,) had dit Chineesche bloedbad, zoo als het in het algemeen genoemd wordt, plaats, in het jaar 1740, onder de regering van den Gouverneur-Generaal valkenier, die, met eenige zijner Raden, deze vreesselijke slagting onder het menschdom liet aanrigten en ordonneerde. Men had, volgens dezen Schrijver, de Chinezen, te Batavia woonachtig, met het, van allen grond ontbloote, voornemen beschuldigd, van zich door overrompeling van Batavia meester te willen maken, en alle de Europeanen in deze stad levendig te verbranden, uitgezonderd degenen, welken hun tot bijzitten en slaven konden dienen; voords de Raden van Indië te spitsen, en alleen den Gouverneur-Generaal en den Directeur in het leven te houden, om, bij plegtige gelegenheden, de zonnescherm achter hun Opperhoofd en zijne vrouw te dragen. En op deze belagchelijke, en dom uitgedachte beschuldiging, liet men dertigduizend on-schuldige menschen, mannen, vrouwen en kinderen om hals brengen. - Welk een' gruwel! - Dezelfde Schrijver getuigt, dat men op sommige plaatsen van dit moordtooneel, tot de enkels in het bloed, dat uit, de huizen en langs de straten in de grachten liep, moest waden. Veertien dagen was ik reeds te Madras geweest, zonder de minste tijding van mamia, te ontvangen, of iets van den troep te vernemen. Waaraan moest ik dit lang wegblijven toeschrijven? De Daija had mij toch beloofd, geene omwegen te zullen maken, en regelregt op Madras aan te trekken. Ik was in der daad regt ongerust over haar. De verbeelding, dat zij onder weg

ziek was geworden, en de vrees van haar te verliezen, maakten mij haar afzijn nog onverdragelijker. Sedert mij bewust was, dat ik het behoud mijner hand hoofdzakelijk aan haar had te danken, was mijne liefde voor haar ten hoogsten top gestegen; hare beminnelijke persoon zweefde mij gestadig voor den geest, ik konde, van verlangen naar haar, niet rusten noch duren. Had ik geweten door welke poort van de stad zij zoude inkomen, ik had mij ongetwijfeld, dagelijks eenige uren buiten aan den weg geplaatst, om haar af te wachten. Doch ik bleef niet in gebreke geregeld eens, ja somtijds tweemaal des daags, naar mijnen vriend frank te gaan, wiens adres ik haar had gegeven, om van hem te vernemen, of er niemand van harentwege naar mij had gevraagd. Ik had hem mijne ontmoeting met deze Danseresse, van het begin tot het einde verhaald; ik had hem gezegd, hoe veel ik aan haar verschuldigd was, en hoe zeer ik haar beminde, en hem openhartig mijn voornemen, om mij met haar in Ventapalam neder te zetten, en haar tot mijne gezel-lin voor mijn gansche leven te nemen, geopenbaard. Hij keurde mijne liefde voor dit meisje ronduit af, en raadde mij, om nog in tijds mijn hart en mijne gedachten van haar af te trekken; mijn ontwerp, om mij in een dorp onder de Indianen ter woon te begeven, noemde hij eene hersenschim, naar zijn oordeel zoude het er mij welhaast verveelen, en hij deed zijn best, om mij die gril, zoo als hij het noemde, uit het hoofd te praten; ik konde haar, dacht hij, door een aanzienlijk geschenk, mijne dankbaarheid, voor den dienst die zij mij had bewezen, genoeg betoonen, en wilde ik al niet geheel van haar afzien, konde ik immers, gedurende mijn verblijf te Madras, vriendschap met haar houden, zonder dat ik noodig had om haar van den troep af te nemen, en mij met haar onderhoud en persoon te belasten, hetwelk, zoo hij meende, voor mijn geluk, mijne uitzigten en rust, zeer nadeelig konde zijn; in één woord, hij stelde mij alle de onaangenaamheden, en verdrietige gevolgen, die ik bij eene dergelijke verbindtenis met eene Danseresse te wachten had, op het levendigste

voor oogen, en hoe moeijelijk het was, zich naderhand uit de strikken van deze meisjes weder te ontwarren. Wat hij zeide was de waarheid, en ik moest hem in vele opzigten gelijk geven; zijn raad en waarschuwingen waren die van een' opregten vriend, die mijn welzijn zocht en begeerde; doch zij maakten geenen den minsten indruk op mij, en kwamen buitendien te laat; ik was reeds al te zeer met haar ingenomen, en in hare liefdestrikken geboeid, dan dat ik er mij weder uit zoude hebben kunnen, en zelfs zoude hebben willen ontslaan. En waarom zoude ik dit ook? Wat had ik van haar te vreezen? Mamia was geene gemeene persoon, geene Danseresse van geboorte of Caste, haar ongeluk en de nood hadden haar tot dien staat gebragt; zij verlangde niets vuriger, dan uit denzelven ontslagen te worden, nadat ik haar met de hoop van eene andere levenswijze had gevleid; zij zocht mij niet te verleiden, te bedriegen of uit te plunderen, ach neen! dat was het lieve kind gewis nooit in den zin gekomen, zij was er volstrekt niet in staat toe; zij had edele en

verhevene gevoelens, en ik had overvloedige bewijzen, dat zij mij teeder beminde. In plaats van haar met geld, of met een geschenk, af te schepen, dat zij toch niet zoude hebben aangenomen, was ik grootelijks verblijd, van in de plaats mijner verlorene anna, met wien ik zulk een vergenoegd leven had geleid, eene andere beminnelijke gezellin te hebben gevonden, met welke ik mij geene mindere, gelukkige dagen beloofde, en die mij door haar gezelschap het verlies van dit ongelukkig meisje, dat mij in mijne eenzaamheid nog menigen traan uit de oogen perste, konde vergoeden; want mamia behoefde voor anna in niets te wijken; in schoonheid overtrof zij haar zelfs, en er waren genoegzame blijken, dat zij elkanderen in zachtheid en lieftaligheid van karakter, in vriendelijkheid, menschlievendheid, en andere beminnelijke hoedanigheden, evenaarden. En ik zoude van deze uitmuntende persoon, die zoo op mijne anna geleek, afzien, en alle de genoegens en vermaken, die ik mij voorstelde, met haar in mijne eenzaamheid te genieten, opge-ven, of haar bij den troep laten, waar zij, in deze groote stad, welhaast verleid en bedorven zoude worden - waar zoude ik ergens zulk een schoon en edeldenkend goedaardig meisje weder vinden, dat mij zoo teeder beminde, en zoo gewillig was, om met mij te Ventapalam in de eenzaamheid te leven; want ik had er reeds mijne zaken naar ingerigt, om mij in dit of een ander, fraai Indiaansch dorp neder te zetten; hoe chimeriek en belagchelijk dit ook mijnen vriend mogt voorkomen, was dit evenwel mijn vast besluit. Ik heb altoos het landleven en de onafhankelijkheid boven alles bemind, en tot op dit oogenblik blijft het nog mijn voornaamste wensch. Ik bedankte dus mijnen goeden vriend, voor het belang, dat hij in mijn welzijn stelde, en zeide hem, dat ik, al wat hij mij gezegd had, reeds zelven rijpelijk had overwogen, doch dat liefde en dankbaarheid mij zoo aan haar hadden verknocht, dat het gemis van haar persoon, mij nog ongelukkiger zoude maken, als alle de ongelukken; onaangenaamheden en verdrietelijkheden, die hij mij voorspelde. Toen hij zag, dat ik bij mijn voornemen volhardde, werd er niet meer van gesproken, en hij beloofde mij, elk die van harentwege naar mij kwam vragen, terstond bij mij te zenden. Ik was op den avond van den vijftienden dag van mijn verblijf te Madras, bij den Heer antonio de souzaDezelfde bij wien ik Boekhouder was. - Men zie van dien wonderlijken man, in mijne Lotgevallen op eene Reize van Madras naar Ceilon. ten eten; het was reeds laat toen ik t'huis kwam, men zeide mij, dat iemand naar mij had gevraagd, en mij noodzakelijk wenschte te spreken; hij wilde den volgenden morgen vroeg, zonder fout, weder komen; men behoefde mij maar te zeggen, dat zekere personen van mijne kennis, te Madras waren gearriveerd. Er was geenen den minsten twijfel aan, of het waren de Soetredharies. Ik was uitermate verheugd over deze tijding; den ganschen nacht konde ik van blijdschap en verlangen niet slapen. - Naauwelijks begon het te dagen, of ik stond op, kleedde mij

haastig, en verwachtte den boodschapper met het grootste ongeduld, die dan ook niet lang wegbleef, en dien ik terstond voor een der Juntries herkende. Hij bragt mij de salams van de Daija en mamia MoettéMoetté, zoo veel als Jufvrouw., die verlangend waren mij te zien, en mij verzochten, haar met een kort bezoek te vereeren. Zonder een oogenblik te toeven, ging ik met hem mede. Onder weg verhaalde hij mij, dat zij alle den vorigen avond te Madras waren aangekomen. Zij hadden zich, dewijl zij vreemd in de stad waren, maar vooreerst in eene toop gelegerd. De Daija had hem terstond met een briefje, (hetzelfde dat ik haar had ter hand gesteld,) naar eenen Mr. frank gezonden, die, na het te hebben gelezen, hem door een van zijn volk, mijne woning Iiet aanwijzen. Toen wij in de toop kwamen, begaf ik mij naar eene eenzame plaats in dezelve, en beval den Juntrie, mamia van mijne

aankomst te verwittigen, - en welhaast zag ik haar, gevolgd van de Daija, verschijnen. Zij naderde mij met snelle schreden, de blijdschap en het genoegen waren met de levendigste trekken op haar schoon gelaat te lezen. Welkom! riep ik haar toe, welkom, Mamia! ach! wat hebt gij mij laten wachten, en hoe onophoudelijk heb ik naar uwe tegenwoordigheid verlangd, als de gevangene, die van het licht des daags beroofd, de glansrijke en verkwikkende zon weder wenscht te aanschouwen. Zij boog zich diep, bragt hare beide handen aan hare borst, en vroeg naar mijnen welstand, met dat betooverend lachje op haar schoon gelaat, dat haar zoo eigen was. Alles is wel, zeide ik, alles gaat naar wensch, en dit heb ik, waarde mamia! alleen aan u te danken. Zonder het kostelijk middel, dat gij mij met zoo veel goedheid bereidde, ware ik tegenwoordig een van de ongelukkigste der menschen. Ik verhaalde haar toen de heilzame uitwerking van hare zalf, en hoe ik aan dezelve niet alleen het behoud van mij-ne hand, maar ook dat van mijnen vinger verschuldigd was. Zij sloeg hare schoone oogen opwaarts, als om den hemel te danken; en mij toen met tranen in dezelve aanziende. Wat ben ik gelukkig, Mijn Heer! zeide zij, dat ik van mijnen vader deze zalf heb leeren maken, die u, zoo als gij zegt, van zoo veel dienst geweest is; ik wist wel, dat zij goed en heilzaam was, maar dat zij zoo veel kracht bezat, had ik niet durven denken. Ach! het is als of de berg MerouDe Olympus der Indianen. van mijn hart is afgewenteld, nu ik weet, dat gij buiten gevaar zijt. De ongerustheid en angst, die ik om u gehad heb, is niet uit te drukken. Wij zetten ons nu op het zand bij elkanderen neder, en de Daija verhaalde mij de oorzaak van haar lang afzijn. Zij was onder weg ziek geworden, en genoodzaakt geweest, verscheidene dagen in een dorp stil te houden, tot zij wat beter werd, om de reis naar Madras weder, met kleine marschen, aan te kunnen nemen. ‘Wij zijn,’ vervolgde zij, ‘eers gisteren namiddag aangekomen, en daar het reeds te laat was, om naar eene woning uit te zien, heb ik deze toop zoo lang tot ons nachtverblijf gekozen.’ ‘Om deze reden ook, wilde ik het tot den volgenden morgen uitstellen, om naar u te vernemen; doch mamia had zoo lang geen geduld, en begeerde nog dien zelfden avond iemand rond te zenden, om dien Heer op te zoeken, die ons tijding van u zoude kunnen geven. Ik dank God om harentwille, dat wij u hebben gevonden, en dat gij, (zoo ik mij niet bedrieg,) nog dezelfde teedere gevoelens voor haar voedt, die gij haar te Nababpeent betoonde. Ach! Mijn. Heer! gij zoudt niet gelooven, hoe dit lieve kind reeds aan u is verknocht; hadden, wij u te Madras niet ontmoet, of waart gij van gedachten omtrent haar veranderd, ik ben zeker, dat zij een ongeluk aan zich zelve zoude hebben begaan.’ ‘Gij kunt van dit oogenblik af, naar uw welbehagen over haar beschikken, ik

sta haar gewillig en met blijdschap aan u af, dewijl ik verzekerd ben, dat zij beter en geruster dagen bij u zal genieten, dan zij bij ons had, en ik hoop, dat gij de beloften, die gij haar gedaan hebt, niet weder zult terug trekken.’ Om haar en mamia te toonen, hoe zeer ik aan dezelve zocht te voldoen, bad ik haar, mij maar te volgen, om de woning te zien, die ik voor haar gereed had. Mijn oude vriend sabico, in wiens huis ik haar meende te plaatsen, was niet meer! Zijne weduw had zich naar elders begeven - dit speet mij. Gelukkig kreeg ik kennis aan eene andere vrouw, mede eene weduw, die een ruim Malabaarsch huis alleen bewoonde, en bij welke ik twee vertrekken huurde. Mamia vond haar verblijf buitengemeen naar haren zin, en er werd onder ons besloten, dat zij er hu maar blijven, en niet weder naar den troep terug keeren zoude; de Daija zoude haar wel hare zaken en kleederen doen toekomen. Ik gaf haar geld, om het benoodigde voor haar klein huishouden te koopen; mijnen Dobash wilde ik bevelen, baar eene vrouw

of een meisje te beschikken, om hare boodschappen te doen, en haar te bedienen. En dus geraakte ik in het bezit van deze schoone jonge Danseresse, die met de edelste gevoelens, en het deugdzaamste gedrag, waarvan zij mij de ontwijfelbaarste bewijzen gaf, tevens alle deze betooverende en aanlokkelijke manieren, in houding, gang en gebaaren; deze kunst van te behagen, te vleijen, te liefkozen, en zich aangenaam en wel uit te drukken; in één woord, alle de bevalligheden, die het grootste gedeelte dezer meisjes volmaakt bezitten, en waarop zij zich van hare kindschheid af toeleggen, in zich vereenigde. Nooit heeft het mij sedert berouwd, deze liefde-verbindtenis met haar aan te gaan, en ik zegende menigmaal het gelukkig oogenblik dat ik haar te Pariatschiereloe leerde kennen, en haar aan den vijver te Nababpeent weder ontmoette. Na alles in orde gebragt te hebben, nam ik afscheid van haar, met de belofte, van haar tegens den avond weder te bezoeken; en met de Daija mede gaande, wees ik dezelve in het voorbijgaan eenige straten, waarin ik oordeelde, dat zij goedkoop eene woning zoude kunnen krijgen. Het was ver over den middag, eer ik weder van alle deze bezigheden naar huis keerde. - En nu vooreerst genoeg van mamia, het is tijd dat ik den Lezer over andere onderwerpen onderhoude. Intusschen leide ik bij Monsieur beisser een heerlijk leven. Hij bewoonde een groot huis, hield vele bedienden, rijtuig, palanquin, en eene kosteligke tafel; alles was bij hem in overvloed. Buiten mij logeerden nog drie zijner vrienden bij hem, pinaud, cockrel en cartain, de twee eerste waren Kooplieden en Inwoners van Isle de France, de laatste was Officier geweest in het Regiment van meuron, of de Kaap - alle vrolijke gasten. Ik ging weinig uit; Madras was mij tot een afgrijzen geworden. Waar ik mijne oogen wendde, vond ik oorzaak van droefheid en ergernis. Op het gelaat der Inboorlingen zelfs meende ik eene soort van innerlijke verbittering, of diepe neerslagtiheid te kunnen lezen; het scheen mij toe, als of zij aan iederen Engelschman, die zij voorbij gingen, den dood van eenen vader, eene moeder, vrouw en kind, of eimand hunner familie, verweten! Mogelijk deed

mijne verbeelding hier ook veel toe. De haat, die ik altoos de Engelsche Natie heb toegedragen, scheen hier nog te vermeerderen; ik wandelde onder hen rond, als in eene woestenij, omringd van wilde dieren, die ieder oogenblik gereed stonden, mij te verslinden. Alle de akelige tooneelen, alle de ijsselijkheden die ik in deze stad had bijgewoond, zweefden mij gestadig voor het gezigt; ik herinnerde mij deze straten vervuld gezien te hebben met uitgeteerde geraamten en schrikverwekkende gedaanten, die van den woedendsten honger gepijnigd, door elkanderen wemelden. Even als mieren, wier nest de spade van den landman aan het daglicht brengt. Hier voornamelijk, op dit groote plein, omringd van pragtige en statelijke huizen, waarin weelde en overvloed heerschten, zag men alles wat afgrijzen, wat schrik en medelijden konde verwekken en inboezemen; angst, vervaardheid en wanhoop - alles wat de vreesselijkste, de afschuwelijkste ellende en jammer onder het menschdom kan voortbrengen, was er bijoen gestapeld. Hier zag men schepsels, welkers aanschijn den stoutsten met schrik en medelijden zoude vervullen. - Niets is ijsselijker, dan een van den langzaam knagenden honger uitgeteerd mensch te zien. De te berge rijzende en verwilderde haren, de diep in het hoofd gezonkene oogen, de ingevallene wangen, de opgespalkte neusgaten, de wijde mond en opgekrulde lippen, die de tanden tot aan den wortel laten zien, het vooruitstekende borstbeen, en de tot aan den ruggraad ingezonkene buik, de scherpe beenderen, de zenuwen en spieren, alleenlijk met het dorre berimpelde vel bedekt, de onvormige gedaante der knieschijven en voeten; - zoodanige, en nog ijsselijker, zag men duizende rond waren, van alle sekse en ouderdom. Hier was een altoosdurend slagveld! - Lijken en stervenden lagen) over elkanderen, als de omgestorte boomen des wouds, in hetwelk een orkaan heeft gewoed. Van alle kanten klonk het gehuil en de jammerende stemme der lijdenden, die van den woedendsten honger verscheurd, als insecten om de dorpels der deuren van de ontmenschte Engelschen kropen, en met opgehevene armen om

een weinig voedsel kermden, terwijl deze monsters, op de balcons met hunne hoeren brasten, en den woedenden honger der ongelukkigen, door het gezigt der spijze vermeerderden. Daar zag men den rijken man en lazarus, het allerverontwaardigendste contrast, voor het oog van den opmerkenden waarnemer, en voor het hart van den teedergevoeligen menschlievenden man. Sterven is niets; maar zijne vrouw, zijne kinderen, zijne ouders, rondom zich heen van honger te zien wegkwijnen, en in ijsselijke stuiptrekkingen den geest te zien geven - is meer dan sterven! O! als ik mij nog te binnen breng, de ijsselijkheden, die ik te Madras zag, dan loopt eene koude grilling door alle mijne leden; nooit zal ik ze kunnen vergeten! De tijd heeft, wel is waar, haren ligten sluijer daar over heen geworpen, maar hare pogingen zullen nimmer de indrukselen geheellijk kunnen uitwischen, die zij in mijne ziel gemaakt hebben, en het gezigt van zoo vele duizende menschen, die in den bittersten dood den geest gaven - vervolgt mij nog somtijds in mijne slapelooze machten. Maar, zal men mogelijk vragen, was het dan onmogelijk, om deze arme onschuldige Indianen te ondersteunen? Werd er dan geen bijstand verleend, geen hulpmiddel in het werk gesteld, om het leven van zoo vele duizenden menschen op te houden en te redden? Waren er dan volstrekt geene levensmiddelen meer in de stad te krijgen? O ja! waarde Lezer! voor die maar geld genoeg had, om ze voor de schrikkelijk hooge prijzen, die de Engelsche woekeraars en hunne Agenten er op stelden, te koopen. De pakhuizen der Engelsche Compagnie, en die van verscheidene particuliere kooplieden dezer Natie, waren nog met granen van allerlei aard gevuld; er was nog genoeg om tweemaal zoo veel menschen, als er zich toen te Madras bevonden, voor eenen langen tijd te voeden. Alleen zij die geld hadden, konden, zoo als ik zeg, nog levensmiddelen, tot eenen verbazend hoogen prijs van hen krijgen, doch die niets hadden, zoo als dit het geval was met meest alle de ellendige Indianen, die met achterlating van alles wat zij in de wereld bezaten, naar Madras waren komen vlugten, voor die was geen ander

lot, dan van honger te sterven. Niemand stoorde zich aan hen, niemand bemoeide zich om hen; hunne rampzalige staat maakte geenen den minsten indruk op de versteende harten dezer Europeaansche wilden; zij lieten geene de minste aandoening of medelijden blijken; geene de minste poging werd er in het werk gesteld, om deze vreesselijke vernieling onder het menschdom te verhinderen. Deze Christenen, die zich zoo op hunnen godsdienst beroemen, eenen godsdienst, die menschlievendheid tot eenen grondslag heeft, en welkers Insteller de menschlievendheid zelve was, - helaas! zij gingen voorbij, al pratende, al zingende of fluitende; zij wandelden tusschen deze verstrooide lijken en stervenden heen, met de onbeschofte en beleedigende trotschheid, die hun zoo eigen is. Van hunne Palanquins of WhiskiesWhiskies, eene soort van Chaisen, door een paard getrokken., zagen ze verachtelijk en onmedogend op de ellendigen neder, die, in het stof gekromd, met den dood wor-stelden, of onder de schrikkelijkste folteringen des hongers, den geest gaven. Dat men onverschiilig in den slag kan gaan, dat men zijne makkers, zijne vrienden rondom zich neder ziet vallen, zonder er op dat oogenblik door getroffen te worden; dat men over duizenden van verslagenen kan marcheren, is toe te geven; de gewoonte, en wel voornamelijk de ijzeren noodzakelijkheid, maakt iemand voor dien tijd hard en ongevoelig; maar dat men onverschillig, en in koelen bloede, tusschen duizenden goedaardige en onschuldige menschen, die van honger sterven, kan doorwandelen, zonder aandoening, zonder het minste medelijden of droefheid - hier toe behoort het hart van - eenen Engelschman in Oost-Indië. Ik heb er naauwkeurig acht op geslagen, ik ben met voordacht somtijds wel een half uur op den weg staan gebleven, om op de voorbijgaande Engelschen te letten, en verklaar hier openlijk, dat ik op het gelaat van geen eenen, het minste teeken van medelijden voor de ontallijke jammerende wezens, die voor hun op den grond verspreid lagen, gezien heb; nog meer, ik heb hun-ne Lady's, deze sentimentele teedere schepseltjes, met even dezelve koelheid en onverschilligheid in hunne Palanquins zien zitten, terwijl zij langs de straten, door het midden van dit slagveld werden gedragen. Mogelijk waren er onder deze, vele, die door het gezigt van eene kat, hunne fits of stuipen kregen, en voor dat eener spin in slaauwte vielen! Ja! deze Europeaansche dames zag ik onverschrokken door dit veld des doods wandelen, lagchende, pratende en dartelende, met hunne geleiders of minnaars. - Afschuwelijk! De Hemel weet, hoe de Engelschen aan de eerenamen van eene edelmoedige Natie, eene Natie van Wijsgeeren, en wat niet al, zijn gekomen! In de Indiën, ten minste, zijn het bloeddorstige en verwoede tijgers, in menschelijke gedaante; daar moet men gaan om ze regt te leeren kennen. Zeker zijn er hier en daar eenige brave lieden onder, doch zij moeten er bedroefd dun gezaaid zijn: want onder het groot getal Engelschen, van allerlei stand en rang, met welken ik omging, heb ik er alleenlijk twee gekend, die ware menschlievendheid bezaten, zonder aanzien van persoon, zonder

vooroordeel, afschuwende de geweldenarijen die hunne Landgenooten, aan de ongelukkige Inboorlingen plegen, en stellende zich tot derzelver bescherming en verdediging in de bres. Gij, brave willoughby waart er eenen van. Dezen zoo gevoelvollen en edelen man, leerde ik te Madras, juist in deze hongersnood, kennen, zijn aandenken zal mij altoos dierbaar zijn. Hij deed in dezen verschrikkelijken tijd, alles wat hij konde, om de ellendigen te troosten en te redden. Ongelukkig was hij zelf niet rijk. Ach! hoe komt het toch, dat het, medelijden en de menschenliefde, meest altijd onder de middelklasse en minstvermogende is te vinden? - De brave willoughby gaf alles weg wat hij had, bedelde bij zijne landslieden om onderstand, voor de lijdende menschen, stak zich zelf in schulden, om hun bij te staan; ook was zijne woning zoo omringd van de hongerigen, dat men bijna niet tot hem konde genaken, en hij zelf met moeite over de straten moest gaan; het was of ze hem alle kenden. Zijne Natie bespotte hem, wegens

zijn dwaas medelijden; doch God beloone er hem voor! - Ach! waarom was hij geen Gouverneur van Madras, in plaats van den wreeden en ongevoeligen macartneyMacartney, dezelfde, die men als Ambassadeur naar China zond, en die (den Hemel zij dank) onverrigter zake van daar weder terug keerde. Hij was de schoonzoon van Lord bute, en kwam te Madras als Gouverneur in het jaar 1781, om Sir thomas rumbold af te lossen; die brave man, had in vier jaren tijds, maar vier millioenen ponden sterlings bijeen geschraapt, en werd naar Engeland opontboden, om zich, wegens zijne wanbedrijven, te verantwoorden, dat hem weinig moeite, maar veel geld kostte.. Doch niet meer van deze hongersnood, mijn hart schijnt te breken, als ik er lang aan denk; ik heb er in mijne Reize en Lotgevallen van Madras naar Ceilon, genoeg van gezegd, gelijk ook van de opzettelijke vernieling der Proviand-Vloot - dat ongehoorde en ten hemelschreijende gruwelstuk, om hetwelk uit te rigten, de allerwoestste en wildste Barbaren en Cannibalen zich zouden schamen en er voor ijzen. Om de gedachten des teedergevoeligen Lezers van deze akelige en treurige gebeurtenis af te wenden, wil ik denzelven Madras, dit kapitale roofnest der Engelschen, op de kust van Choromandel, doen kennen. De Inborelingen noemen het, om welke reden is mij, en hun zelven onbekend, Tschinépatnam, of de stad der Chinezen, alhoewel het woord tschiné, in de Tamulische of Malabaarsche taal, nog vele andere beteekenissen heeft, als klein, suiker, enz. Deze stad ligt op 13 graden Noorder breedte, digt aan de zee, en omtrent 5 mijlen bezuiden Palliacatta. Deze Engelschen zetten er zich in het jaar 1640 neder. Het was toen eene bloote Factorij; doch na de vernieling van hun Fort St. David, door de Franschen, onder lally, in 1758, hebben zij er hunne hoofdplaats op de kust van gemaakt. De grond, waarop deze stad is gebouwd, is brak, droog en zandig, zoo dat er weinig rijst, vruchten of groenten in derzelver omtrek voortkomen; het weinige dat er nog groeit, wordt met vele moeite en kosten tot rijpheid gebragt. Deze dorheid wordt veroor akt, door eene zoutwater rivier, die achter deze stad omloopt, en alle bronnen van zoet water, die haar naderen, verslindt, of opstopt; zoo dat men zich daar met water uit putten en tanken of vijvers moet behelpen, dat, hoe zeer men het ook laat zakken, of door een leksteen laat sijperen, echter met het water eener rivier of beek, zoo wel in ligtheid, frischheid als gezondheid niet is te vergelijken. Intusschen is er evenwel een SchrijverBest, Brieven over Oost Indiën., die zeggen durft, dat langs de gansche kust geene plaats is, waar het water zoo goed zij, als te Madras. Dit zoude mij bijna doen gelooven, dat de man er nooit geweest is. Madras is verdeeld in the White and Black Town, of de Witte en Zwarte Stad. De eerste is eene sterke vesting, in wier midden eene kleine stad, zeer gereguleerd, en volgens de Europeaansche wijze gebouwd, besloten is. Zij ligt daarenboven digt aan de zee, en zoude een langdurig beleg kunnen uithouden. In deze vesting is de zetel van het Gouvernement geplaatst; alle de Officieren der Compagnie, alle hooge en lagere ambtenaren, en vele rijke en aanzienlijke kooplieden, wonen daar. Ook zijn er vele groote Shops, of Winkels, van allerlei Europeaansche goederen en kostelijke waren. Er bevindt zich ook eene goede kerk in, zoo mede de Cazernen, enz. In één woord, dit Fort besluit in zich, bij de vier of vijf honderd welgebouwde huizen, zonder de pakhuizen te rekenen. De woning van den Gouverneur bestaat uit twee pragtige gebouwen. Vóór dezelve is een groot en fraai vierkant plein, Fortsquare genoemd, waar de parade wordt gehouden; een ander schoon gebouw, staat er tegen over, in hetwelk alle openbare vermaken worden gevierd, en rondom zijn de Compagnies Kantoren, of Offices. Om kort te gaan, zij hebben er zich zoo bebouwd en ingenesteld, als of ze nog eeuwen in dat land zouden blijven, hetwelk God verhoede! De Zwarte Stad, of Black Town, die van het Fort, dat St. George genoemd wordt, door een groot plein rondom is af-gescheiden, wordt mede door vele Engelschen, doch meestendeels door Inboorlingen of Malabaren, Mooren of Mahomedanen, Armeniërs, Mestiessen en andere Natien bewoond. Zij heeft omtrent vier Engelsche mijlen in den omtrek. In het jaar 1768 heeft men dezelve voor het grootste gedeelte, met eenen muur omringd; zij is geflankeerd met torentjes in plaats van batterijen, zonder gracht of bedekte weg, en dient alleen om de stad voor eene onverhoedsche attaque of aanval te beveiligen. Alhoewel deze Zwarte Stad niet zeer regelmatig is gebouwd, zijn er echter verscheidene groote en breede straten, voornamelijk in het gedeelte dat door de Malabaren bewoond wordt. Buiten de dorheid en onvruchtbaarheid van haren grond, en het gebrek van goed water, heeft zij nog een groot ongemak, namelijk, dat zij geene veilige Reede heeft; de schepen liggen er even als in de opene zee, en bovendien loopt er altoos eene hooge en gevaarlijke branding, die bij de minste stijve koelte uit zee, zoo hoog en onstuimig is, dat de Reede voor

Chialengen of booten, volstrekt niet is te bevaren. Het te zamen storten der golven is vreesselijk, vooral voor of na eenen storm, of als er een sterke wind lang uit zee heeft gewaaid; men hoord het als eenen aanhoudenden verren dooder; des nachts voornamelijk, als stilte het aardrijk bedekt, weergalmt het dof gebulder, tot in eenen onhoorbaren afstand. Ook loopen de schepen, bij eenen oostelijken storm, het grootste gevaar van schipbreuk te lijden; om deze reden mogen die der Compagnie, en voornamelijk de oorlogsvloot, bij het inzetten van den Mousson, deze Reede niet aandoen, of moeten dezelve, tegen dien tijd verlaten, en te Bombaij overwinteren. Verscheidene voorbeelden, en onder anderen dat van den 15 October 1781, hebben doen zien, hoe noodlottig het voor schepen zij, die zich in dien tijd op die Reede bevinden. Niet alleen Madras heeft geene Reede, maar langs de gansche kust, van Ballazoor af, liggen de schepen even zoo bloot en onveilig. De bezittingen der Engelschen, langs de kusten Orixa en Choromandel, waren dus, (gelijk ik reeds voorheen gezegd heb,) in den kwaden Mousson, als de vloot naar Bombaij was vertrokken, voor iederen vijandelijken aanval, van degenen die de Baai van Trinconomale in bezit hadden, blootgesteld; doch men heeft hun van die benaauwdheid verlost, doordien men hun niet alleen deze heerlijke Baai, maar tevens alle onze overige kostelijke bezittingen op Ceilon heeft geschonken, of afgestaan. Zij zijn nu tegen alle vrees en gevaar verzekerd; geen Europeaansche magt is voortaan in staat, hun eenigen den minsten hinder te doen, of hun ooit uit de Indië te verdrijven. - Ik kan mij tot in mijne ziel ergeren, dat dit onwaardeerbaar Eiland, na zoo weinig tegenstand, in de magt des vijands is gevallen. O! het verlies van Ceilon, is een onherstelbaar verlies, en het schijnt dat alleen de Engelschen de waarde en de voordeelige ligging van dit overheerlijk Eiland kennen. Wij maken er over het algemeen weinig werk van; de voornaamste wensch der meesten is maar alleen, de wederverkrijging van de Kaap de Goede Hoop.

Op dien uithoek heeft men alleen alle zijne aandacht, al zijn verlangen en begeerte gevestigd; men maakt er een geschreeuw van, als of het een Peru, of de sleutel van geheel Indië was. Intusschen is het altoos eenen lastpost geweest, en eenen aanleg of Herberg voor andere Natiën, die wij voor hun ophouden, en waarvan wij niets hebben dan de moeite en kosten. De Engelschen, die in hunne vuist lagchen, om het belang, dat men in deze, voor Europa zoo onnutte en kostbare Colonie, stelt, houden zich, als of zij er dezelfde waardij aan hechtten, opdat men, bij eene vrede, of bij ruiling, het terug gave of anderzins, minder of Ceilon zoude letten, en er de Kaap voor nemen, die zij, ben ik verzekerd, gaarne wederom wenschten kwijt te wezen, zoo zij er zonder schade konden afkomen. Doch om wederom tot Madras te keeren. De huizen der Engelschen van aanzien, en der Armenische en Portugeesche kooplieden, zijn groot en ruim, van quader of arduinsteenen opgehaald, en met wit glinsterende kalk bestreken. Zij zijn plat van boven, om er op te kunnen wandelen, en er de morgen en avondkoelte op te

genieten. Ook zijn zij met balcons en gallerijen voorzien; op sommige dezer balcons staan tenten, in welke zij het ontbijt en het avondmaal nemen. Zolders en kelders heeft men in deze huizen niet, en de eerste onderste verdieping of ingang, wordt zelden of nooit bewoond, dan door de bedienden; en de Koelies, of Palanquindragers, houden er zich in op. Van glazen ramen kan men in Indië geen gebruik maken, wegens de hitte; men bedient zich, in de voornaamste huizen, van jaloezien, en van ramen met dun gespleten bindrotting, in de manier van traliewerk doorweven of gevlochten, in geringere woningen. Onder de vermogende kooplieden, die in de Zwarte stad wonen, zijn vele Armeniërs; deze hebben er eene straat op hun zelven, in welke verscheidene schoone huizen staan. De Armeniërs zijn groote doorkundige en doortrapte kooplieden; men vindt weinige armen onder hun, zij ondersteunen en helpen elkanderen voort, waar zij kunnen; vele hebben eenen zeer uitgebreiden handel. Hunne vrouwen zijn meestendeels schoon en blank; de getrouwden moeten hare mond en kin met eenen doek bedekken, zoodat men alleen de bovenste helft van het aangezigt gewaar wordt; ook mogen zij hare haren niet vertoonen, en sommige hebben zelfs nog bovendien eenen sluijer over het hoofd als zij uitgaan. De huizen der Malabaren en Mooren, zijn alle van eene verdieping, met eene opene vierkante plaats in het midden, welke omtrent even als de kruisgang van een klooster, met houten zuilen is omringd, op welken een afdak, met pannen gedekt, rust. Aan beide zijden, onder hetzelve, zijn kleine kamers, van tien of twaalf voeten in het vierkant, en zonder vensters, zoodat zij het licht slechts door de deur ontvangen; alleen in de achterste kamer, die naar de plaats uitziet, is somtijds een venster met een rottingraam. Deze kamers zijn elk bijzonder, en hebben geene gemeenschap met elkanderen, en het is onder dit afdak, dat de familie slaapt. Van voren hebben deze huizen mede een dergelijk afdak of luifel, op pilaren rustende, die eene zeer hoog gemetselde bank,

die langs het gansche front van het huis loopt, overdekt, en tusschen welke maar eene naauwe doorgang met trappen is, om van de straat in huis te komen. Op deze banken zitten zij, om hunnen betel te kaauwen, of cegaar te rooken, en de frissche lucht te scheppen, te lezen, of zich met hunne buren of vrienden te onderhouden; zij nemen er ook wel hun middagslaapje. - Vrouwen zitten er nooit. De inwendige inrigting der Malabaarsche huizen, bewijst genoegzaam, hoe weinig, hoe ongekunsteld, de bevrediging hunner behoeften, in hunne dagelijksche levenswijze is. Kabinetten, stoelen, tafels, lusters, spiegels en alle die onnoembare menigte meubelen, onnoodige sieraden, zeldzaamheden, en duizend andere, geheel overtollige en gansch onnutte zaken, die ons zoo volstrekt onontbeerlijk zijn geworden, dit alles is hun onbekend, of wordt door hun veracht. Men vindt bij hen niet dan eenige matten om op te slapen, en te eten; eenige kopere potten en bekkens, in plaats van porceleine borden, kommen en schotels; en een of twee kisten, om hunne kleederen en zaken van waardij in te doen; en

met dit weinige leven zij gelukkig, tevrede, en in huisselijke gelukzaligheid. Er zijn echter onder de voornaamste Malabaren eenige, bij welke men in een paar vertrekken, spiegels, stoelen, enz. vindt, en die ook grooter huizen bewonen, te weten, met twee verdiepingen, doch evenwel op de voorgemelde manier gebouwd, en zonder eenig venster of opening op de straat; doch zij maken geen gebruik van deze meubelen, zij zitten, eten en slapen evenwel op den grond. Doch in de huizen der rijke Mooren of Mahomedanen, treft men vele versieringen en gemakken, en zelfs Oostersche pracht, aan. Groote zalen, in welkers midden kleine fonteintjes in een marmer bekken gedurig springen, om de lucht te verkoelen; de vloer van marmer en bonte steentjes, en met fraaije gebloemde matten belegd, over welke rijke Persiaansche tapijten gespreid zijn, waarop zij zitten. Langs den muur staat er eene soort van sopha, eenigzins van de vloer verheven, en met fraaije matrassen en kussens bedekt, op welke de zittende met rug of elleboog leunt. Van stoelen en tafels weten de Mooren echter ook niet, en

geene Oostersche volken gebruiken dezelve, maar zij zitten altoos met kruisgewijze onder het lijf geslagene beenen, en zijn aan deze wijze van zitten zoodanig gewoon, dat wanneer men een' Hindou of Moor, een' stoel aanbiedt, hij evenwel op denzelven naar zijne gewoonte gaat zitten, en nooit als wij de beenen zal laten hangen. Voorts vindt men in Madras verscheidene Heidensche tempels, aan verschillende godheden gewijd, doch geen een antiek, of schoon modern gebouw van dien aard. Ook zijn er in deze groote stad, dat te verwonderen is, maar drie chauderies, en deze zijn nog daarenboven gemeen, klein en slecht onderhouden. Vijvers zijn er ook weinig, en geen een gemetselde of fraaije. Armhuizen, Hospitalen en dergelijke godsdienstige stichtingen voor de nooddruftige en zieke Inboorlingen en reizenden, moet men noch te Madras, noch ergens in eene Europeaansche Stad of Etablissement, door gansch Indië zoeken; men bemoeit zich met deze volkeren niet verder, dan om ze te plunderen en uit te zuigen. Willen zij Christenen worden, dat staat hun vrij, en

is het niet genoeg dat men voor hunne zielen wil zorgen, en ten dien einde gansche troepen van Missionarissen, met zoo groote kosten, derwaarts zendt en onderhoudt, die altijd gereed zijn hen te doopen, en in den schoot der kerk aan te hemen; en hiermede dunkt mij, kunnen zij te vreden zijn; voor het overige mogen zij van honger en ellende vergaan - wat raakt ons dat! Mahomed alichan, Nabab van Carnatica, wiens eigenlijke residentie Areat, of Tritchinapal is, doch wien deze steden, zoo als hij zelf, of de Engelschen voorgeven, te nabij de grenzen van zijnen erfvijand, de Nabab van Massour, zijn, bewoont een paleis, digt bij het fort St. George, aan de zee gelegen; ook heeft hij een groot gebouw in de Zwarte Stad, waar zijn Serail is, en in hetwelk hij zich meestendeels ophoudt. Het paleis van zijnen tweeden zoon, omir, staat in Chauderieplain, omtrent drie Engelsche mijlen buiten de stad. Deze omir is zijn eersten minister, en waarschijnlijk (zoo als ook is gebleken) zijnen troonopvolger, dewijl men den oudsten broeder, de wettige erfgenaam, voor onwijs, en dus onbekwaam om te regeren, opgeeft. Doch het is eigenlijk, om dat deze prins de vernederde en slaafsche staat, in welken zijn' vader door de Engelschen gehouden wordt, zoo als hij behoort, gevoelt, en reeds blijken genoeg heeft gegeven, dat hij zoo ligt en gemakkelijk de onderdrukking en afpersing dezer blanke tirannen niet zoude willen verdragen, en er zich tegen verzetten zoude. Hij is, in één woord, in lang geen vriend der Engelschen, en deze, om geene onaangenaamheid met hem te hebben, en op hun gemak het ongelukkige Carnatica te kunnen uitplunderen, hebben den Nabab mahomed alichan bepraat, of gedwongen, den wettigen erfgenaam, onder schijn van onwijsheid, te verstoten, en zijnen broeder omir, die eigenlijk zij-ne vijf zinnen niet bij elkanderen heeft, en volmaakt een speelpop van de Engelschen is, in deszelfs plaats als troonopvolger aan te nemen. De vader, dien het ook op de regte plek mankeert, heeft zich, door zijnen dwazen en toomeloozen haat, tegen hyder alichan, volmaakt in het ongeluk en ruïne gewerkt, gedurig de Engelschen aanvurende, om den oorlog tegen dien Vorst te verklaren, en ten dien einde zijn eigen land uitgeput. Deze, die niets liever wenschen, als landen met eens anders geld in te nemen, hebben, wanneer de gelegenheid gunstig was, en zij het gevoeglijk oordeelden, den Massourschen Vorst beoorloogd, den onnoozelen Nabab van Carnatica wijs makende, dat het voor zijne zaak was, dat zij streden; terwijl zij tot voortzetting van dezen oorlog, verschrikkelijke sommen van hem aspersten, die hij door zijn geheele land opdreef. Eindelijk geen geld meer hebbende, om aan de onverzadelijke gouddorst, en de onophoudelijke eischen der Engelschen te voldoen, beleende hij zware sommen bij rijke kooplie-den te Madras; deze bron ook uitgeput zijnde, zag hij zich eindelijk genoodzaakt, zijn gansche rijk aan de Engelschen te beleenen, die nu, hun doel bereikt hebbende, den Carnatischen Vorst een armzalig jaarlijks inkomen geven, waarvan hij naauwelijks leven kan. En dit is nu het gevolg van zijnen onzinnigen haat tegen hyder alichan; had hij zich met denzelven tegen dien algemeenen vijand vereenigd, zouden de zaken eenen gansch anderen keer genomen hebben. Hyder alichan, Nabab van Massour. Ik kan mij niet onthouden, om, wanneer er zich eene gelegenheid opdoet, den lof van dien grooten Vorst te vermelden, en de lasterende en laaghartige Schrijvers, die zijnen roem en glorie zoeken te bezwalken, te wederleggen en te logenstraffen. Hyder alichan is mijn held, ik bemin hem, en vereer zijne gedachtenis, als ware hij mijn vader; niet alleen om zijne uitmuntende en buitengemeene gaven en eigenschappen, maar wel voornamelijk wegens zijn verheven ontwerp en loffelijk

voornemen, om de Indië van de roofgierige Europeanen te zuiveren. Zijn Zoon en Opvolger, tippoe saheb, even braaf, even dapper, met dezelfde edelmoedige gevoelens, en met het zelfde menschlievend voornemen bezield, om dat gedeelte van Indië, dat onder de slaafsche en verachtelijke heerschappij der Blanken zucht, te bevrijden - verdient niet minder alle mijne achting. Het leven, de daden en het karakter van dezen ongelukkigen Vorst, en de grondoorzaken, die den val van het Massoursche rijk bewerkt hebben, zijn weinig bekend. Wat men er hier in Europa van weet, is, voor het grootste gedeelte, valsch, en niet veel meer, als hetgeen ons de Engelschen in hunne vergiftige schotels opdisschen. Zij, die zijn rijkHet Rijk van Massour, of Mahasour, grenst westelijk aan het gebergte bij Dalmacherry en aan de Zee, zuidelijk aan Trevancoer en Madura, benoorden aan Soenda en Viziapoer, en oostelijk aan Guntoer en Ongola. Het bestaat uit de Provintien Mahasoer, Bednoer, Coimbatoer, Canarie en Sindigal, buiten vele andere veroveringen van hyder alichan, die zeer aanzienlijk waren. hebben overheerd,

uitgeplunderd en verdeeld, zijne schatten geroofd, zijne vrouwen geschonden, en zijnen kostelijken, met diamanten en edele gesteenten versierden troon, als ware het regtmatige buit, met eenen ergerlijken en belagchelijken toestel en praal, naar hun groot roofnest in Europa hebben gesleept; - Zij zijn het alleen, van welken wij de bijzonderheden van dezen, voor dien Vorst zoo rampspoedigen, oorlog hebben, en die deszelfs leven en daden hebben beschreven. Hoe partijdig hun verhaal daarvan zij, wat laaghartige onwaarheden zij van hem hebben verspreid, - is ligt te bezeffen. Van zijnen doorluchtigen Vader, hebben zij geen beter afbeeldsel gemaakt. Zoo men hen wilde gelooven, waren deze beide Vorsten, dwingelanden, wreed, bloeddorstig en den geessel der landen, die zij beheerschten. Goede God! dit uit den mond der Engelschen! is het niet, als of de onverza-delijke en bloeddorstige Hijëna, den Leeuw van wreedheid beschuldigt? De napraters, zoo wel Fransche, Hollandsche, als andere, gesalarieerd en ongesalarieerd, copieren de logens der Engelschen, over de gebeurtenisten in de Indië getrouwelijk na, en vol vooroordeel en onkunde van de Indische zaken, voegen zij bij hunne overzetting, eene menigte sprookjes en onwaarheden, uit hunnen duim gezogen, of uit het verhaal van partijdige reizigers getrokken, er bij. Och! dat toch eens een kundig en waarheid lievend man, met eene bekwamere pen dan de mijne, en vrij van het laaghartige vooroordeel, een sprekend beeld van den grooten hyder wilde ontwerpen, hem den verdienden lof toezwaaijen, en zijne lasteraars beschaamd maken. Hij was een vader van zijn volk, in plaats van een tiran; hij was regtvaardig, alles omvattende, alles zelf bestierende, matig, dapper en vol beleid. Hij was aan zich zelven zijne grootheid en magt verschuldigd, en wist er zich met glorie in te handhaven. Zijn voornemen, om Indië van het schandelijk en verachtelijk juk der Europeanen te verlossen, en de vrijheid dezer landen weder te herstellen, was groot, was zijner waardig. Hij was de geessel der Engelschen, zij beefden voor zijnen naam; vroeg of laat had hij zijn groot ontwerp gewis ter uitvoer gebragt, doch de dood stuitte hem in het midden van zijnen heerlijken loop; het was in het boek des noodlots geschreven, dat de rampen van Indië nog niet zouden eindigen. Hij stierf den 9 December 1782, in Areat, de Hoofdstad van Carnatica, die hij kort te voren van de Engelschen had vermeesterd. Zijn dood bevrijdde hun van den geduchtsten vijand, dien zij ooit in de Indiën hadden. Er waren duidelijke blijken, dat hij vergift had in gekregen. O die Engelschen! En gij, treffend voorbeeld van de wisselvalligheden der ondermaansche zaken! Ongelukkige tippoe! - Gij die, nog een kind zijnde, als een' tweeden hannibal, in tegenwoordigheid van uwen vader, den Engelschen eenen eeuwigen en onverzoenlijken haat op den Koran zwoert! - Ach!

uwe tegenspoeden, en het verlies van uw rijk en leven hebt gij grootendeels aan uwe verbindtenis met, en vertrouwen op de Franschen te danken. Gedurende den oorlog van 1781, had hyder alichan, en na deszelfs overlijden, tippoe saheb, zijn lot aan dat der Franschen in Indië verknocht, hoewel vader en zoon in hunne staatkundige meeningen, met hetzelfde oog, alle Europeanen als dwingelanden en overweldigers van de oppermagtige souverainiteit van Indië aanmerkten. Na eenen bijna drie jarigen oorlog tegen de Engelschen, welkers last hij alleen droeg, en in welken de hulp en bijstand, die hij van de Franschen, zijne bondgenooten, ontving, meer in ijdele beloften, dan in wezenlijkheid bestond; op het oogenblik dat de eerstgenoemden, door het verlies van verscheidene veldslagen, in het naauw gebragt waren, dat zij de vesting en de provintie van Bednore, die zij door de verraderij van deszelfs Gouverneur, hyat saheb, bemagtigd hadden, weder hadden verloren, de Kolonel braithwait met zijn leger totaal was geslagen, en de Kolonel mathews, met zijn geheel corps gevangen

was, en zij zich in zulke netelige omstandigheden bevonden, dat ze volstrekt radeloos waren, - juist op dat tijdstip, moesten ongelukkiglijk de Vredes-Preliminairen tusschen Frankrijk en Engeland aankomen, en tippoe saheb in zijnen schoonsten voortgang stuiten. Hij had eene soort van Of- en Defensive Alliantie met de Franschen in Indië aangegaan, die nu van hem begeerden, dat zijne vijandelijkheden tegen de Engelschen, te gelijker tijd met de hunnen zouden ophouden. Aan dezen eisch moest hij, hoe ongaarne ook, om verscheidene redenen voldoen, en dus alle zijne hoopvolle vooruitzigten, die hij op zijne ersvijanden had, opofferen. Doch wat deden de Franschen? Hun belang, de eer hunner Natie, de billijkheid, de regtvaardigheid eischten, dat zij, bij het sluiten van dezen vrede met de Engelschen, hunnen getrouwen bondgenoot tippoe, daarin hadden begrepen, en voordeelige voorwaarden voor hem hadden bedongen; zij hadden aan dien Vorst, en aan zijnen overledenen vader, den doorluchtigen hyder, zulke groote verpligtingen, zij hadden zoo vele onwaardeerbare diensten, zoo

veel bijstand van hem genoten; zij konden dus, zonder de grootste ondankbaarheid, dien Vorst niet verlaten, en ondertusschen sloten zij eenen afzonderlijken vrede met de Engelschen, trokken de troepen, die zij hem tot onderstand gegeven hadden, weder na zich, en lieten hem dus alleen met hun handgemeen. Dit had hem echter in het minste niet gehinderd voort te gaan, want de Engelschen bogen toenmaals, van alle kanten onder zijne wapenen, en hij zoude alleen in staat geweest zijn, om hen te vernielen; doch zij wisten de Mahratten, deze tot het ongeluk van Indië gezworene vijanden van hyder alichan en zijn' zoon, te winnen, die hem dreigden, zich bij de Engelschen te voegen, zoo hij geene vrede met hun maakte, en er hem roe te dwingen. Dit, en de beloften der Franschen, om hem langzamerhand door troopen, artilleristen, enz in zulk eenen geduchten staat te stellen, dat hij, bij eene andere gelegenheid, de Engelschen, met derzelver bondgenooten, het hoofd zoude kunnen bieden, waren de voornaamste redenen die hem verpligtten, om mede den vrede te maken, en, in plaats van voordeeli-ge voorwaarden, die hij, zoo de oorlog nog maar eene maand langer geduurd had, had kunnen verkrijgen, moest hij zich met het statu quo ante bellum vergenoegen. Getrouw aan zijnen haat tegen de Engelschen, kropte hij zijne gevoeligheid, wegens dit onvriendelijk gedrag der Franschen, op, dewijl hij in hen nog altoos den vijand zijner vijanden zag. Hij zond, in 1788, Vakiels, of Ambassadeurs, naar Versailles, met voornemen en last, om eene nieuwe, en nog naauwere, Verbindtenis met dat Hof aan te gaan. Alle zijne aanbiedingen droegen den stemped van opregtheid en edelmoedigheid. Deze Ambassadeurs werden met groote statie en beleefdheid ontvangen; doch men trachtte meer, om hun de grootheid en heerlijkheid van het Hof te doen zien en kennen, dan om zich over de groote aangelegenheden hunner zending op te houden. Zij verkregen niets, dan onzekere en ijdele beloften, en werden onverrigter zake weder terug gezonden, nadat zij eenige maanden, om zoo te zeggen, voor speel-pop aan de belagchelijke en kinderachtige ijdelheid van dit Hof gediend hadden. Deze onverschilligheid van het Hof van Versailles, om eene naauwe verbindtenis met zulk eenen magtigen en dapperen Indischen Vorst aan te gaan, moet alleen worden toegeschreven, aan de intrigues der Engelschen, die maar al te zeer vreesden, dat het Fransche Ministerie eens de oogen voor hare eigene en ware belangen zoude openen, en zij den grootmoedigen en dapperen tippoe, die hunne vriendschap met zoo veel drift en opregtheid zocht, met eene aanzienlijke magt van volk en kundige Officieren zouden bijstaan, en dezelve in zijnen dienst doen overgaan, hetwelk eigenlijk het voornaamste doel der zending was. Dit zoude den doodslag voor de Engelschen geweest zijn, en daarom zochten zij, volgens hunne gewone wijze, door omkooping, list, enz het doel van deze gansche Ambassade van den Nabab tippoe, die dezelve uit zoo verre landen had gezonden, te verijdelen, hetwelk hun, zoo als ik gezegd heb, dan ook volkomen gelukte. Zoodra zij van de terug reize der Ambassadeurs van den Nabab, en van de

vruchteloosheid dezer zending verzekerd waren, begonnen zij weder in het geheim hunne vijandelijke ontwerpen tegen hem te broeden, en stelden alle mogelijke middelen in het werk, om de Hoven van PoenaPoena, Hoofdstad der Mahratten. en Hyder-AbadHyder-Abad, Hoofdstad van den Nizam. te bewegen, zich bij hen te voegen, om den, geen ergdenkenden, Nabab onverhoeds op het lijf te vallen, want alleen dorsten zij hem het hoofd niet te bieden, zij hadden zoo vaak zijnen wrekenden arm gevoeld, zoo menigen veldslag hadden zij in den laatsten oorlog tegen hem en zijnen overledenen vader verloren. Het gelukte hun de Mahratten en den Nizam in eene coalitie tegen hem te verbinden, en zij vielen hem gezamenlijk onder een allerellendigst voorwendsel, op nieuw aan. Tegen deze vereende magt was tippoe saheb niet bestand, te minder, daar hij onverwachts, en eer hij zich intijds tot den oorlog had kunnen voorbereiden, werd overrompeld. Echter verdedigde hij zich dapper, en gaf den Engelschen niet alleen de handen vol, maar had bijna hun geheel leger, met cornwallis aan het hoofd, krijgsgevangen gemaakt. Doch eindelijk van alle kanten aangevallen en gedrongen, was hij genoodzaakt, eenen zeer nadeeligen vrede te sluiten, waarbij hij vele opofferingen moest doen, om dien te verkrijgen. Ja de Engelschen, die wel wisten dat hij maar naar een voordeelig tijdstip en gelegenheid wachtte, om zich aan hen te wreken, dwongen hem, om twee zijner zonen als gijzelaars in hunne handen te stellen. En deze laaghartige, deze verachtelijke daad van geweld en overmoed, van wreedheid en dwingelandij, hebben zij zich niet geschaamd, door twee printen of platen publiek te maken en te vereeuwigen. De eene vertoont het bittere en teedere afscheid der moeder, van deze twee kinderen, die zij zoo goed als aan den dood overlevert; de andere verbeeldt den trotschen cornwallis, die de sidderende slagtoffers ontvangt. O! het moet om woedend te wor-den geweest zijn, voor dien ongelukkigen Vorst! En dit alles, en wat er nog op volgde, zag het Fransche Hof stilzwijgend en geduldig aan; zij zagen onverschillig het rijk en de magt van hunnen besten bondgenoot in de Indië, als 't ware versmelten, en, zonder eenige poging tot zijne redding te doen, ganschelijk vernielen, - alle hunne hoogdravende beloften en verzekeringen van hulp en bijstand, vervlogen in rook; en ach! dat hij toen zijne oogen geopend, en aan hunne grootsprekerij geen geloof meer geslagen had! - Maar zijn onverzoenlijke haat, tegen de Engelschen, deed hem elk, die maar de geringste ontevredenheid over hun betoonde, als zijne vrienden aanmerken; elk, die maar verre blijken gaf van hen te haten, geloofde hij, en alle ontwerpen en beloften om hen te schaden, waren hem welkom, en hij nam ze gretig aan; hij was in dat stuk al te blind van vertrouwen; had hij een weinig van de voorzigtigheid en het vooruitzigt van zijnen vader gehad, de zaken hadden eenen anderen keer genomen, ten minste - het groote ongeluk ware niet gebeurd. Ik heb mijne redenen, om de oorzaken te verzwijgen, die hem aanspoorden de Engelschen (met opoffering van zijne twee zonen, die zij van hem in hunne magt hadden) op nieuw den oorlog aan te doen. De ongelukkige Vorst! hij liet zich op nieuw door ijdele beloften verleiden, en wapende zich in het geheim; doch de Engelschen, die een wakend oog op hem hielden, en hunne spions hadden, kwamen hem voor, en door den Nizam en de Mahratten wederom versterkt, vielen zij hem gezamenlijk aan, eer hij regt gereed was, hen te ontvangen. Om kort te gaan, en deze voor mij zoo smartelijke, en voor de menschheid en de vrijheld der Indische volkeren zoo ongelukkige gebeurtenis te eindigen; hij werd overwonnen! Zij namen Seringapatnam, (in welke vesting hij zich onvoorzigtiglijk had ingesloten,) stormenderhand in, en men vond hem op eene der batterijen, die hij persoonlijk hielp verdedigen, onder de verslagenen. Alle zijne bezittingen vielen in de magt zijner vijanden; twee-derde gedeelten werden verdeeld tusschen de Engelschen, den

Nizam en de Mahratten; het andere gedeelte werd door de eersten, in schijn van regtvaardigheid, aan een kind, kistna genaamd, een afstammeling (of die zij daarvoor uitgaven) van den door hyder aly onttroonden Rahja van Massour, in Zemindarij gegeven, echter onder protectie van deze zoo goede en milde Compagnie, en opdat zij, of liever hare dienaren, niet vergeefs het opzigt hier over zouden hebben, onder eene jaarlijksche contributie van dertig lackEen Lack is 100,000. ropijen, of omtrent zoo veel als het land kan opbrengen; buiten nog acht lack, waarvan ik nader zal spreken. Sedert heeft dit onverzadelijk volk, door eene nieuwe schikking met den Nizam, ook dat gedeelte van tippoe's land, hetwelk hem ten deel was gevallen, van hem weten te verkrijgen en aan zich te halen; dat der Mahratten zullen ze mogelijk door de eene of andere list of schelmerij, mede trachten te bekomen. En wat het gedeelte, dat ze aan dit kind gaven, aanbelangt, men kan rekenen, dat het hun zoo goed als in vollen eigendom

toebehoort: want, dat zij het niet zelf opgeslokt hebben, is eensdeels uit vreeze voor den Nizam en de Mahratten, en anderdeels om aan Europa en de Indische wereld te doen zien, hoe edelmoedig zij zijn, en hoe zeer zij regt en geregtigheid beminnen en handhaven. O, die huichelaars!Om den Lezer een waar denkbeeld van de edelmoedigheid der Engelschen te geven, zal ik eenige Artikels uit het Tractaat, dat zij met den nieuwen Vorst van het verscheurde Massoursche rijk sloten, hier afschrijven,
Art. 2. De Engelsche Compagnie staat toe, te onderhouden, en de Rahja om te ontvangen, eene militaire magt, tot defensie en securiteit van zijn rijk. In consideratie van deze hooge protectie, verbindt zich de Rahja jaarlijks aan de Compagnie te betalen, 8 lack ropijen, (omtrent een millioen guldens.) Dit is te verstaan in vredenstijd; doch zoo de Compagnie het noodig oordeelt, om een zijner naburen te beoorlogen, zal bij meerder troepen in zijn rijk moeten ontvangen, en bij gevolg ook, naar rato van derzelver aantal, tot derzelver onderhoud moeten contribueeren.
Art. 6. De Rahja verbindt zich, om op geenerhande wijze, met eenigen anderen staat correspondentie van brieven of anderzins te houden, over welk onderwerp het ook moge zijn, zonder er te voren de permissie van de Agenten der Compagnie toe te hebben verkregen, en hun deze brieven te hebben doen lezen.
Art. 7. De Rahja verbindt zich, alle Europeanen, van eene andere Natie als die der Engelschen, die zich in zijne staten mogten bevinden, aan de Agenten der Compagnie over te leveren, en niet toe te laten, dat een vreemd Europeaan, zonder behoorlijke Engelsche paspoorten, ook maar eenen dag in zijne Staten verblijve, zonder hem te arresteren, en aan de Agenten over te leveren.
Art. 8. De Rahja staat toe, dat de sterkten en forten die zich op zijn territoir bevinden, door de troepen der Compagnie, en de Commandanten die zij daartoe verkiest, worden bezet.
Art. 9. Ook zal de Rahja toestaan, dat zekere forten naar het goeddunken der Compagnie, gedemanteleerd en gesloopt, en anderen weder gerepareerd en versterkt worden; en de onkosten tot deze slegding en reparatien, zullen door beide partijen gelijk gedragen worden.
Art. 14. De Rahja verbindt zich, alle bevelen, raadgevingen en voorschriften, die het Engelsch Gouvernement noodig oordeelt, hem te geven, op het naauwkeurigste te volgen en te volvoeren, het zij aangaande de economie zijner finantien, de betere perceptie en administratie zijner inkomsten, als anderzins.
Art. 15. Zoo de 8 lack ropijen, tot onderhoud der troepen van de Compagnie, op het territoir van den Rahja, niet behoorlijk bij het vierendeel jaars mogten betaald worden, zal het hare Agenten vrij staan, zoo veel land van den Rahja onder hun direct bestuur te nemen, als er noodig geoordeeld zal worden, om tot een fonds en eene securiteit dezer som te dienen, en dezelve daar uit te betalen. enz.
Geconcludeerd in het Fort Nuzzurbah, bij Seringapatnam.
Den 18 Julij 1799.
Dit is nu het Tractaat der Engelschen, met den Prits Rahja van Massour, kistna oediaver bahader. Een eeuwig monument van schaamte en verfoeijing, voor deze ellendige onderdrukkers. Ongelukkige Pins! het ware beter geweest, dat gij nooit den troon hadt bestegen! - Hoe is het mogelijk, dat zij zich niet schaamden, om een dergelijk Tractaat publiek te maken!
Hoe! de goederen van eenen Souverein onder het opzigt van de diernien der Compagnie te stellen! Eenen Koning te beletten, correspondentie met zijne naburen te houden, zelfs geenen vriendschappelijken brief te mogen weg zenden, zonder het welwillen van deze Agenten, en zonder dezelve te voren van deze ellendelingen te laten lezen! Hem te beletten eenig vreemdeling in zijne Staten te ontvangen, zelfs niet voor eenen enkelen dag, zonder paspoorten, en de toestemming dezer Compagnie! Alle de sterkten en forten, die zijne rust konden verzekeren, te vernielen, en dezulken te bezetten en te versterken, door welken zij hem in toom kunnen houden! - Oordeel nu, Lezer! hoe edelmoedig dit Engelsche volk is! En dus viel het Massoursche rijk! Dus viel een der edelste Vorsten van Indië! -

Dus hebben zij eindelijk dezen steen des aanstoots uit den weg geruimd! Dus heb-ben zij dezen zoo zeer gevreesden en geduchten vijand vernield en omgebragt! - Hij, die hunne schuldige hoofden gestadig dreigde, en die vroeg of laat hun de straf hunner tallooze misdaden, zoude hebben doen ondergaan. O! de val van tippoe saheb heeft mij grievend gesmart! Ik ben verzekerd, dat in zijne familie, ja zelfs onder zijne kinderen, (die de Engelschen door vergift of dolk reeds lang in stilte van kant zullen hebben gemaakt,) er geen is, dien dit ongeluk meer ter harte heeft gegaan, dan mij. Het heeft de kluisters, onder welke bijna gansch Indië zucht, voor eenen langen tijd, naauwer dan ooit, toegehaald en verzwaard. Voor de Franschen is het een onherstelbaar verlies. Nooit, nooit, zullen zij zoo een getrouw en opregt bondgenoot weder-vinden, als tippoe en zijnen doorluchtigen Vader was! - En met hoe veel ondankbaarheid hebben zij deze beide Vorsten behandeld, verwaarloosd, verleid door ijdele beloften, in den oorlog ingewikkeld, en daarna weder verlaten. Na den dood van tippoe, en de vernieling van zijn rijk, en na het verlies van Ceilon voornamelijk, is er weinig, ja bijna geene, mogelijkheid meer, voor hun, om weder eenen aanzienlijken vasten voet in Indië te krijgen, wat men er ook van zeggen moge. Er is nog eene schoone gelegenheid geweest, namelijk toen de Engelschen met den Keizer van Condé, op het Eiland Ceilon, in den oorlog waren gewikkeld, en zij van dezen Vorst alom werden geslagen en in hunne sterkten moesten vlugten; doch deze schoone gelegenheid is verwaarloosd, of er waren andere redenen, die beletten, dat men er gebruik van maakte. Zie daar, waarde Lezer! in het kort, hoe den dapperen tippoe viel, en op wat wijze de Engelschen zijn rijk overheerden. Tijd en plaats beletten mij, om er een uitvoeriger relaas van te geven. Doch dat men zich vooral niet verbeelde, dat zij het alleen waren, die het Massoursche rijk hebben vermeesterd. Zoo men deze grootsprekers hoort, of hunne beschrijving van dezen oorlog leest, is het, als of zij zonder behulp van eenige andere magt, den braven tippoe hadden overwonnen. Lieve hemel! wat zouden ze zonder de Mahratten en den Nizam, die in het ten onderbrengen van den ongelukkigen zoon van hyder wel het meest toebragten, hebben uitgevoerd? Zij, die tegen holkar, een enkeld hoofd der Mahratten, niet in staat waren het uit te houden, en door denzelven op den oever van het verderf gebragt werden. Zij, die zoo menige zware en totale nederlaag van hyder en zijnen zoon geleden hadden; die al het voordeel, dat ze in den oorlog van 1793 tegen den laatsten verkregen, voor het grootste gedeelte aan deze bondgenooten te danken hadden, en zonder welke dappere hulpbenden zij gansch vernield zouden zijn geworden. Zij zullen u niet zeggen, dat hun geheel leger, met cornwallis aan het hoofd, door tippoe saheb omsingeld en ingesloten was,

en dat zonder de Mahratten, die hem nog even in tijds bevrijdden, deze trotsche Engelschman zich op dezelfde, en nog veel schandelijker, voorwaarden, aan de Massourers zoude hebben moeten overgeven, als toen hij zich, in den Amerikaanschen oorlog, aan de Amerikanen op discretie overgaf. En zelfs in dezen laatsten oorlog, die zijn lot besliste, niettegenstaande de hulp van de Mahratten en den Nizam, zouden zij echter niet in staat zijn geweest, hem geheel ten onder te brengen, ware het niet, dat zij zich van hunne voornaamste wapenen, verraad en omkooping, hadden bediend. Zij wisten door deze lafhartige en schandelijke middelen, twee der eerste en voornaamste Generaals van tippoe, mahmoud saheb en mira saheb, op hunne zijde te krijgen, die door eenige opzettelijk verlorene veldslagen, hun den weg openden en ongehinderd in het land lieten rukken, hetwelk dezen Vorst noodzaakte, zich in zijne Hoofdstad Seringapatnam op te sluiten, waarin ze hem belegerden. Deze stad is door de natuur en door

kunst zoo sterk bevestigd, dat ze voor onoverwinnelijk wordt gehouden; en de Engelschen zouden zich wel gewacht hebben, een storm op dezelve te wagen, indien zij ook hier niet verscheidene Opper-Officieren van tippoe, door beloften, die zij niet hebben vervuld, en nooit in dergelijke en andere gelegenheden vervullen, waarvan ik menige voorbeelden zoude kunnen bijbrengen, hadden weten op hunne zijde te krijgen. De ongelukkige Vorst, werd, in het heetst van het gevecht, terwijl hij de zijnen aanmoedigde, door een' dezer omgekochte booswichten verraderlijk vermoord. Men verliet de batterijen, zoo als het was afgesproken; de stad werd ingenomen, en aan de plundering over gegeven; zijne SenanaSenana, eigenlijk Serail; onder het woord Senana verslaat men echter ook de vrouwen zelve. op de beestachtigste en barbaarste wijze geschonden, en zijne schatten en troon naar Europa gesleept. Sedert den val van dit huis, is de trotscheid en de overmoed der Engelschen, op

eene zigtbare wijze vermeerderd. Hij, die hunne roofzucht en ambitie paal en perk konde zetten - is niet meer! - Onbevreesd verheffen zij nu hunne trotsche hoofden; ijdelijk meenen zij nu voor altoos in hunne heerschappij gevestigd te zijn; doch zij zullen zich bedriegen! zij zullen de donderwolken, die zich van alle kanten om hen vergaderen, en vroeg of laat over hen staan uit te barsten, niet ontgaan! De bliksems der wraak zullen hun verpletteren, en niets zal ginds van hen meer overig blijven - dan de herinnering aan hunne boosheden. Neen! er zijn nog Vorsten genoeg in Indië, in staat om hen niet alleen het hoofd te bieden, en in het naauw te brengen; maar hen zelfs te vernielen. De krijgskunde der Europeanen, maakt bij de Indiaansche Vorsten groote voortgangen. De Engelschen zijn niet anders gevreesd, dan wegens hunne verraderijen en omkooping. Dit alleen, en de tweedragt, die ze onder die Vorsten weten te stoken, houdt hun nog staande; Doch hoe lang kan dit nog duren? Vroeg of laat zullen deze misleide Vorsten hunne

oogen voor het algemeen belang openen, en het is met deze blanke dwingelanden gedaan. Het is met hen gedaan, zoo de MahrattischeHet land der Mahratten, strekt zich van Kaap Comorin, aan den zuidelijken uithoek van het schier-eiland van Indië, tot aan de grenzen van de Persische Heerschappij noordelijk uit, en is ten oosten bepaald, door de Corallijcq, de Noorder Circars, en het gebied van den Soubah van Decan Nizam al Mulack. Doch de Provintie van Catae, die mede aan het rijk der Mahratten behoort, reikt onregelmatig tot aan de Baai van Bengalen. De natuurlijke sterkte, en de onoverstijgbare bergen van deze uitgestrekte landstreek, is de aangeboren moed van deszelfs Inwoners te hulp gekomen, in het bewaren van hunne onafhankelijkheid, te midden der verschillende omwentelingen, die in het Rijk van Hindostan hebben plaats gehad.
Dezelfde omstandigheden zijn oorzaak van hunnen buitzuchtigen aard, en hunne onoverwinnelijke verkleefdheid aan de wapenen.
Onder deze oorlogszuchtige Stammen, zijn de oude gebruiken van het Oosten, benevens die gastvrijheid, die in vorige tijden, de volken van Azie zoo bijzonder kenmerkte, en met eene bijzondere naauwkeurigheid, jegens vreemdelingen en onder elkanderen uitgeoefend werd, nog bewaard.
Eertijds waren de Mahrattische Stammen naauw onder één Opperhoofd vereenigd, die zijn zetel te Sitterah opgerigt had, en wiens titel Sou of Ramdradsh was, maar door inwendige zoowel, als buitenlandsche onlusten, werd hunne vereeniging gebroken, en een ieder geniet nu het voorregt van eenen onafhankelijken staat.
Hunne gezamenlijke militaire magt wordt op 300,000 man cavallerie, en 100,000 man infanterie begroot.
Deze Natie ontleent haren naam van Marhut, eene Provintie van Decan, waarvan Satarrah de Hoofdstad is.
De Grondlegger van hunne grootheid en magt was genaamd sevadsji, een man van onbepaalde heerschzucht, uitgestrekte ondernemingen, onbewegelijken moed en geduld, en bezittende uitmuntende militaire talenten. Gedurende zijn geheel leven wederstond hij alleen alle de magten van aureng saheb, en hij breidde zijn rijk aan alle kanten uit. Zijn zoon shumboyee, die na hem Keizer werd, volgde het voetspoor van zijnen Vader, en onder zijne regering werd het Mahratsche Rijk steeds magtiger en uitgebreider. Deszelfs zoon, sahoejie, echter, ofschoon het begin zijner regering zeer gelukkig en voorspoedig was, en hij in alles de voetstappen zijner voorvaderen volgde, ten laatste nalatig wordende, zette acht Officieren of Staatsministers aan, die hij de gansche bestiering van het Gouvernement in handen stelde, en die van toen af de Oppermagt verdeelden; waaruit ongelukkiglijk eene veelhoofdige regering is voortgesproten. Hoofden zich vereenigen, en met gezamenlijke magt op hen aanval-len. Het is met hen gedaan, zoo de Nizam, die om staatkundige redenen, of uit eigenbelang, zich nog bij hen houdt,

hen verlaat, en zich bij den een of anderen misnoegden voegt. Het is met hen gedaan, zoo sheman shaw, Koning van Candahar, het besluit neemt hen uit te roeijen; zij sidderen voor hem! Het is van dien kant, dat zij hun verderf verwachten. Deze sheman shaw is den Engelschen een doren in het oog; wel is waar, dat hij op een' grooten afstand van Calcutta is verwijderd, doch dit is de minste zwarigheid; hij heeft reeds invallen op de grenzen van hunne bezittingen in Hindostan gedaan, en zij hebben, in plaats van zich tegen hem te verzetten, hem met geschenken, met de voldoening van zijne eischen, en andere onderwerpingen, weten te vreden te stellen. Sheman shaw is een dapper Vorst, die aan het hoofd van 200,000 uitmuntende ruiters, en half zoo veel voetvolk, hen welhaast tot rede zoude brengen. En, zoo zij eens in het onderspit geraken, wee hen! Gansch Indië zal alsdan over hen vallen;

van alle kanten zullen zich Mahomedaansche en Hindousche hulptroepen, bij de Vorsten van Candahar en Cherazan voegen; derzelver ontallijke ruiterij en voetvolk, zullen staag aangroeijen, naar mate zij in het land zullen voortrukken; zij zullen op hen vallen als een' stroom. De Afghans, de Rohillas, de Patanes - onstuimige, dappere volken, wachten met een brandend ongeduld en opgekropte woede, naar de gelegenheid om zich te wreken. Eene algemeene wapenkreet zal tegen hen, door deze wijduitgestrekte gewesten, weergalmen, en alle de Vorsten van Indië, zullen hunne onderlinge twist vergeten, om dezen wreeden vijand der menschheid te beoorlogen. Deze Colossus, door verraad, intrigues, list, geweld en roofzucht, zoo hoog verheven en opgerigt, zal, volgens het algemeen noodlot der ondermaansche zaken, nederstorten - en de plaats, waar hij gestaan heeft, zal zelfs niet meer te vinden zijn! Omringd als zij zijn van vijanden, van verbitterde Natiën, in het midden van tallooze legers, die alle naar het oogenblik van hunne vernieling reikhalzen, nadert

hetzelve met groote schreden. Tot nog, hebben zij, door vervloekte listen, vijandschap en tweedragt onder hun weten te zaaijen, de Hindousche Prinsen tegen de Mahomedaansche ophitsende; de Radjah tegen den Nabab, deze weder tegen den Mogol, zoekende dus den eenen door den anderen te vernielen, en zich op deze laaghartige wijze nog staande te houden. Eindelijk toch zullen en moeten zij vallen, en hun einde zal zijn met schrikken! Niemand zal hun beklagen, en nog veel minder bijstaan en redden: want ik verklaar hier openlijk, wat men ook van het tegendeel gelooven en zeggen moge, dat er in gansch Indië geene eene Europeaansche Natie is, die een opregt en getrouw bondgenoot onder de Indianen heeft. Zij hebben het eindelijk zoo verre gebragt, dat zij geen eenen waren vriend meer onder dezelve hebben; geen een, die, (hoe zeer hij het voor het uiterlijke, uit vreeze, of eigenbelang ook schijnt te zijn,) niet met hart en ziel in het geheim, naar hunne verdelging en verderf reikhalst, en naar het afchudden van het schandelijk juk verlangt, dat hun

van deze fortuinzoekers en avonturiers wordt opgelegd. Nooit, nooit zullen zij de genegenheid en het vertrouwen dezer volken weder herwinnen, ofschoon zij ook (dat volstrekt onmogelijk is) gansch van gedrag veranderen. Zij hebben hun te diepe wonden geslagen, die volstrekt ongeneesbaar zijn. Hun naam is in afgrijzen en vervloeking, en deze hatelijke indrukselen zullen nimmer uitgewischt kunnen worden. In één woord, de barbaarsche mishandelingen, die zij deze ongelukkige volkeren aangedaan hebben, en tot dit uur niet ophouden, aan te doen, heeft eene verwijdering en afschuw in hen verwekt, die van vader tot zoon overgaat en voortgeplant wordt; zij hebben in de oogen der Indianen, alle aanspraak op deugd, op godsdienst en regtschapenheid verloren. Alles kondigt eene algemeene omwenteling aan, die, vroeger dan men denkt, tegen hen, door gansch Indië zal plaats grijpen, hoe zeker en magtig zij zich ook gelooven. De grondslag, op welke zij zoo ver-trouwend en gerust bouwen, zal eensklaps onder hun wegzinken, en onder de puinhoopen van hun waggelend gebouw overstelpt - zullen zij zich zelven een graf hebben gedolven. Deze voorzegging is geen bloot vermoeden of hersenschim; eer vijftig jaren zijn verstreken, is zij gewis in den uitgestrektsten zin vervuld; alles vereenigt en vormt zich langzamerhand tot hunnen ondergang. Het zal hun even zoo gaan, als in Amerika, waar zij door hunne eigene Natie verjaagd werden, dat zij zeker ook niet gedacht hadden. Hun toestand in de Indië is nog veel hagchelijker en gevaarlijker; zij hebben, gelijk ik gezegd heb, geen eenen

bondgenoot, waarop zij kunnen staat maken, als de nood bij hun aan den man komt; zij staan zoo te spreken op zich zelven, als een scheepje in het midden eener verbolgene zee, van alle kanten dreigen hemelhooge baren het te verslinden. Zoo ook zij, omringd van verwoede volkeren, die op hun loeren, als de wolf op het lam, en voor welken ieder gelegenheid om hun te vernielen welkom is. Hunne voornaamste magt bestaat, zoo als bekend is, in Cipaaïs (Indiaansche soldaten), die hen in moed en dapperheid gewis verre overtreffen; deze zullen eens gezamenlijk tegen hen opstaan, zoo als zij hier en daar reeds dikwijls, bij gansche regimenten, hebben begonnen te doen, de Engelsche Officieren vermoordende, enz. De wapenen, die zij hun in handen gegeven, en de krijgskunde, die zij hun geleerd hebben, zullen deze huurlingen tot hun verderf gebruiken, en het kleine hoopje gedebaucheerde Europeanen, dus van elk verlaten, zal als kaf in den wind verdwijnen. En wat de voorspoed van hunne bezittingen in de Indië aangaat, waarvan zij

zoo breed opgeven, ach, die is maar in schijn! - In tegendeel, alles neigt zich in hunne Etablissementen naar het verval; het karakter van verlamming en uitputting staat op alles gedrukt. Intusschen, zoo men aan hunne berigten geloof wil slaan, is alles ginds in vollen bloei, alles te vreden en gelukkig. De rampen, die deze landen drukken, en de schrikkelijke gevolgen, die daar uit vroeg of laat moeten voortspruiten, zijn de Heeren Directeuren in Europa, min of meer bekend; zij weten heel wel op welke wijze hunne dienaren de verbazende schatten die zij van daar terug brengen, verzamelen, en hoe vreesselijk die volkeren uitgeput worden en de Maatschappij bestolen wordt; doch, zoo als ik reeds gezegd heb, achteloosheid, onkunde, en wanhoopende om het te verhelpen, en voornamelijk eigenbelang - zijn de oorzaken dat men alles door de vingeren ziet, en alleenlijk, op zijn hoogst, maar zachte middelen gebruikt. Men is op de gedachte gevallen, om de dienaren die ginds eenige posten bekleed hebben, en van daar, zoo als gewoonlijk, in weinig tijds, schatrijk terug komen, te noodzaken

eene zuivere opgave van hun vermogen te doen, en in welken tijd en op wat wijze zij hetzelve hebben verkregen, - iets dat meer dom was, konde men toch wel niet uitvinden - het is van hetzelfde slag, als dat der Hollandsche Maatschappij, die bij mijn' tijd hare dienaren verpligtte, om zich maandelijks door eenen eed te zuiveren, dat zij de Compagnie niet te kort hadden gedaan; hoe zij de Inboorlingen behandelden, daarvan behoefden zij geene verantwoording te doen. Men denke eens, eeden in Indië! - De Heeren Directeuren hebben dan vergeten, dat alle die naar de Indië gaan om fortuin te maken, hunne conscientie aan deze kant der Linie laten. Eeden hebben meestendeels in die landen, wat dit geval betreft, geene de minste waardij, en elk heeft altoos zijn reservatio mentalis in gereedheid. Om weder tot de Engelschen te komen: alle die kleine en zwakke middeltjes, die zij in het werk stellen, om de afpersingen en rooverijen in gindsche landen te beletten, of te verminderen, zijn van geene de minste kracht

en gansch onvoldoende, en brengen geene de minste verandering hoegenaamd in het gedrag der gindsche dienaren te weeg; deze gaan altijd hunnen ouden gang, met moorden, rooven, plunderen en landen in te nemen, en de Heeren Directeuren laten het oogluikende toe, roepen nu en dan een' der hoofddwingelanden voor hunne vierschaar, om zich kwasie te verantwoorden, op de beschuldigingen en klagten, die tegen hem gedurig inkomen, wegens zijn wangedrag, onderdrukking en overheering - en wanneer gansch Europa, ten minste alle gevoelige en edeldenkende menschen, angstvallig verwachten, dat eens eene voorbeeldige straffe aan hen zal worden uitgeoefend, en de zuchtende menschheid gewroken worden - dan ziet men op het laatst de zaak op de lange bank geschoven; zij geraakt in het vergeetboek, en de misdadigers worden gemeenlijk, wegens, (zoo men voorgeeft) niet voldoende bewijzen, ontslagen of vrijgesproken. Ja wat nog meer is, zij krijgen somtijds zelfs weder nieuwe en nog aanzienlijker posten en bedieningen, of worden met eer, achting en

titels beloond - zij, die van de hand des beuls, den schandelijksten en smadelijksten dood verdiend hadden. Men zie, bij voorbeeld, hoe het met den zoo zeer beruchten, en genoeg bekenden Gouverneur-Generaal van Bengalen, warren hastingsHastings, een Predikants zoon, werd in 1732 te Darlsford, in de Provincie van Worcester, geboren; hij kwam in het jaar 1750, als Adsistent of Klerk in dienst der Compagnie, te Calcutta in Bengalen, waar hij zich in de Persiaansche taal oefende en bekwaam maakte. In 1765 kwam hij naar Europa terug, waar hij onderrigt in die taal gaf, hij ging echter kort daarna weder naar Calcutta, werd in 1769 tot tweede Raad van Madras aangesteld, en in 1772 tot Gouverneur-Generaal van alle Compagnies Etablissementen verheven.
Zijne vrouw was eene Duitsche, uit Wurtemberg; haar eersten man was een Fijnschilder, die met haar te Calcutta woonde. Hastings werd smoorlijk op haar verliefd, en met toestemming van haren man, die er rijkelijk voor betaald werd, leefde hij in het geheim met haar. Eindelijk wist zij haren minnaar zoo te bekoren, dat die haar van haren man voor eene zware som (men zegt een lack ropijen,) kocht, die zich daarop wettiglijk van haar liet scheiden, en met zijn geld naar Europa terug keerde, waarna hastings haar trouwde. is afgeloopen.

Welk een omslag, welk een onkosten en voorbereidselen, om dezen misdadiger zijn proces te maken! Hij wist echter, en elk die maar eenigzins met den loop der zaken van de Engelsche Oost-Indische Compagnie bekend was, wist het, dat dit regtsgeding, waarvan gansch Europa den mond vol had, geene andere nadeelige gevolgen voor hem zoude hebben, als van zijnen onnoemelijken schat eenige honderdduizend ponden sterlings te moeten missen, en dat alles maar eene soort van comedie was, om het publiek te blinddoeken, en aan hetzelve te toonen, dat regt en billijkheid gehandhaafd werd. Fox, burke, townshend, martin en andere, kwamen, desniettegenstaande, met hunne beschuldigingen tegen hem voor den dag; zij waren zeven-en-veertig in getal, alle capitale misdaden, en van zoodanigen aard, dat, bij het lezen derzelven in het Parlements-huis, verscheidene vrouwen onder de toehoorders van schrik in flaauwte vielen. Van eene menigte andere particuliere misdaden, die ten zijnen laste waren, en die tegen de wetten, tegen deugd, eer, pligt, menschheid en gastvrijheid regtstreeks aanliepen, en waarvan vele derzelven, zoo ze door een particulier of gemeen persoon waren gepleegd geworden, de doodstraf onvermijdelijk verdiend hadden, werd niet eens gerept, en dezelve werden, als niet aanmerkenswaardig over het hoofd gezien. Deze zeven-en veertig misdaden, waren alleen zoodanige, waarbij de Compagnie in betrekking kwam; het waren bekende stukken, die geheel Indië wist; doch de meeste zijner geheime gruwelen, of die hij door zijne Agenten heeft laten verrigten en uitvoeren, zijn in de diepe vergetelheid begraven, en zullen wel nooit het daglicht zien. Burke beschuldigde hem, dit zijn zijne eigene woorden, with crimes of the highest magnitude, and that the transactions of the Government of Bengal, formed a tremenduous mass of corruption and wickednessMet misdaden van de eerste grootte, en dat de handelingen van het Bengaalsche Gouvernement in niets anders, dan in eene verschrikkelijke massa van verderf en boosheden bestonden.. Hij trad in een lang en uitvoerig verhaal, van de ontallijke geheime en openbare dieverijen, wreedheden en ongeregtigheden, door hem Gouverneur-Generaal en zijne Agenten en andere dienaren van de Compagnie gepleegd. Hij schilderde met de sterkste kleuren af, het lijden der Inboorlingen, door plundering, hongersnood, roofzucht en moord; hij laakte en verafschuwde in den hoogsten graad, het alom, en bij alle Maatschappijen gewone gebruik, om fortuinzoekers en avonturiers, naar de Oost te zenden, lieden, die eene eerlijke broodwinning in Europa bij der hand konden nemen. Hij zeide woordelijk: that it was letting loose whole herds of wolves, and birds of prey, for the purpose of devouring the innocentDat men, als het ware, gansche troepen van wolven en roofvogels losliet, met inzigt, om de onschuldige en hulpeloozen te verslinden.. Verder zegt hij, onder anderen, in zijne beschuldiging tegen hastings en an-dere Opperdienaren: On a false pretense, that the Nabob, asoph al dowlah, was indebted £st. 789828, the Nabob of Arcot £st. 968012, the Rahja of Tanjore £st. 158250, they ravaged and burnt towns and villages, made a war of horror and devestation, destroyed and captured women and infants, - and have drawn upon them, the curses, the abhorrence, and the contempt of every feeling soulOnder een valsch voorwendsel, dat de Nabab, asoph al dowlah, schuldig was, 789828 Ponden sterlings, de Nabab van Arcat 968012 Pond. sterl., de Rahja van Tanjoer, 158250 Pond. sterl., hebben zij steden en dorpen vernield en verbrand, en eenen oorlog van afgrijzen en verwoesting aangerigt, vrouwen en kinderen omgebragt en gevangen genomen, en de vervloekingen, de afschuw en de verachting van elk teeder gevoelig mensch op zich geladen.. Hij beschuldigde hastings voornamelijk, van meest alle de bevelen, die hem uit Europa werden gezonden, niet alleen te hebben gedesobedieerd, maar altijd het tegen over gestelde van het geen Directeuren van hem begeerden, gedaan te hebben, en hij telde eene lange lijst van dergelijke

onopgevolgde en verkeerd uitgevoerde bevelen op. Doch hoe is dat wel mogelijk! Zoude men hieruit niet bijna moeten besluiten, dat deze zelfde Directeuren, of andere van nog grooter vermogen, hem onder 's hands en in het geheim andere orders gezonden hadden, waarna hij moest handelen? zij zouden, dunkt mij, anderzins wel middel geweten hebben, om hem te doen gehoorzamen; zij konden hem immers maar terug roepen, zoo als zij op het laatst gedaan hebben, om hem tot verantwoording te roepen, of op zijn eigen verzoek. Zoude men, zegge ik nog eens, niet uit de onverschilligheid, die zij, gedurende zulk eene lange reeks van jaren, wegens het niet nakomen van hunne publieke bevelen en ordonnantien, betoonden, moeten besluiten, dat zij hunne stilzwijgende toestemming tot de overheering en onderdrukking, die in die landen gepleegd wordt, hebben gegeven; te meer, daar zij het nadeel en de schade, die de Inboorlingen geleden hebben en lijden, noch verhelpen, noch vergoeden, noch de misdadigers straffen? Heeft men gezien, dat zij de wanorders van het monster clive, die verschrikkelijke booswicht, en van de gansche rei dezer Indiaansche Opperdwingelanden, wederom hersteld hebben; dat zij de geroofde schatten der Vorsten en Inboorlingen weder terug hebben doen geven; dat zij de wreedheden en ongeregtigheden, die zij aan die volkeren hebben uitgeoefend, gestraft hebben, en deze menschen gewroken; dat zij aan de Indianen getoond hebben, dat het niet op hunne orders, of met hunne toestemming was, dat hunne dienaren ginder alle deze gruweldaden bedrijven; hebben zij de landen en steden, waarvan deze zich door list, verraad of geweld hebben meester gemaakt, wederom afgestaan, en den wettigen Eigenaar, Regent of Vorst, weder in het bezit van dezelve gesteld? - Zoo ja, - dan kan men zeggen, dat zij geene hand in deze snoode gruwelen hadden; dat zij regt en geregtigheid hebben gehandhaafd. Ach! zoo zij dit deden, zouden de volkeren, die onder hun juk buigen, vertrouwen in hun stellen; zij zouden, wanneer hun onregt geschiedde, hunne klagten kunnen inbrengen, en de dienaren, hierover bevreesd, zouden

zich wel wachten, dergelijke snoodheden te begaan, indien zij wisten, dat dezelve ten strengste gestraft werden. Maar wat doet men? - Men behoudt de geroofde schatten, de overheerde landen, in spijt dat men roept, dat de dienaren onregt gedaan hebben, zich er meester van te maken, - zelden of nooit is eene eenige teruggave of vergoeding gedaan. De Rahja van Benares, cheitsing, een Vorst uitblinkende in deugden, een vader van zijn Volk, werd door hastings op de ongehoordste wijze, zonder reden, en onder de onwaarschijnlijkste voorwendsels, van zijne kroon beroofd. Uit vreeze van de geheime dolken, het vergift, of eene langdurige gevangenis, zag zich deze Vorst genoodzaakt, met achterlating van zijne familie en schatten, naar vreemde en verre landen te vlugten, waar hij als een balling van oord tot oord moest rondzwervenHastings had het op de schatten van den Rahja van Benares voorzien, en bedacht reeds lang de verdrijving van dezen ongelukkigen Vorst. Deze schandelijke expeditie, om dit land onder zijn geweld te brengen, geschiedde in 1781.. Het Parlement, de Directeuren zelfs, noemen het gedrag van hastings, en het geweld, door hem aan den Rahja cheitsing gedaan, improper, disgracing, unwarrantable, cruel, highly impolitic and shameful. Dit zijn hunne eigene woorden, en ondertusschen maakt men gebruik van dit onbehoorlijk, onteerend, onverantwoordelijk, wreed en ten hoogste onstaatkundig en schandelijk gedrag, van hunnen Gouverneur-Generaal, die hun hierdoor die heerlijke en schoone Provintie van Benares, met derzelver Diamantmijnen, in handen heeft gesteld. Zij houden dezelve ondertusschen als hun eigendom, hebben er een' Resident, en ontvangen er de inkomsten van. De Begums, of Prinsessen van Oede, werden door hastings op de ongehoordste wijze mishandeld, uit het Serail gejaagd, en te Fitzedabad in een vuil hok gesloten, waar zij van gebrek bijna omkwamen. Deze Dames, van zulk eenen hoogen

rang en aanzien, door honger en dorst gedreven, vonden middel, uit hunne gevangenis te ontsnappen, om eenige levensmiddelen op den openbaren Bazaar, of Markt, te verkrijgen; zonder sluijer, zonder behoorlijke kleeding, en bijna naakt, en ten aanzien van al het volk, die de moeder, de vrouwen en dochters, van hunnen geliefden Vorst, sujah ul dowsah, tweeden prins van het Hindostansche Rijk, gansch uitgeteerd en flaauw van honger, door de straten zagen loopen, van waar zij door eene wacht van Engelschen, met hunne Officieren aan het hoofd, - zoude men het van eene Natie, die zich beschaafd noemt, kunnen gelooven! - met kolfslagen weder naar hunne gevangenis werden gedreven, enz. Dit alles werd haar op order van hastings aangedaan, op eene, door hem haar aangetijgde, beschuldiging, en geheel logenachtig voorgeven, als hadden zij eenen opstand tegen de Engelschen willen smeden. Indiaansche vrouwen, die nooit uit het Serail komen, en zich in 't geheel met geene staatszaken bemoeijen, eenen opstand te wil-len bewerken - het liep te zeer in het oog! - Doch hastings moest eene reden hebben, om haar van hare schatten te berooven, en hij beroofde er haar van, onder dat valsche voorwendsel, en liet deze Vorstelijke vrouwen, met hare bedienden, langer dan een jaar in eene harde gevangenis zuchten, waarin de meeste omkwamen, en de overige aan de uiterste armoede en ellende bleven blootgesteld. Wel nu, wat deed men in Europa? Liet men aan deze Prinsessen, de door hastings geroofde schatten, uit de zijne weder uitkeeren? Verschafte men hun genoegdoening? - Ach neen! - Wat eens bij de Engelschen gestolen en geroofd is, blijft gestolen; uit hunne roofzieke klaauwen is niets weder uit te scheuren. En gij, brave en onschuldige Vorst, nundocomar! die uw leven door de boosheid en wraakzucht van den verfoeijelijken tiran hastings, en zijnen, niet min afschuwelijken, medehelper in boosheden en euveldaden, den Advocaat Fiscaal elojah impey, op het schavot moest verliezen, wat vergoeding, wat regt heeft men aan uwe doorluchtige familie laten we-dervaren? Wat heeft men gedaan, om uwen naam weder te eeren, en van den schandelijken laster, waarmede hastings dien beklad heeft, te zuiveren? Wat heeft men gedaan, om aan gansch Hindostan, gansch Indië, aan de gansche wereld te toonen, dat men dergelijke ongehoorde en afschuwelijke moorden, rooverijen en verkrachting van de allerheiligste wetten van godsdienst, eer en natuur, niet ongestraft laat, en men zijne toestemming tot dergelijke vervloekte euveldaden niet heeft gegeven? - Niets, volstrekt niets! - Lezer! zie hier het droevig lot van den ongelukkigen nundocomar. De geweldenarijen der Compagnies dienaren in Indië, waren eindelijk tot zulk eene hoogte gestegen, er kwamen zoo vele klagten, van alle kanten over hun in, dat men goedschiks, niet langer onverschillig konde blijven, en, of men wilde of niet, toch iets doen moest, om daarin te voorzien. Ten dien einde besloot het Parlement, om te Calcutta, in Bengalen, een Gerigtshof op te rigten, hetwelk, gansch onafhankelijk van hastings, en als een tegen-wigt van zijne magt en gezag, den Inwoneren van Bengalen, Bahar en Orixa, die onder de aspersing, onderdrukking of andere ongeregtigheden der Compagnie, of van hare Agenten, die er voor haar de hoogste magt uitoefenden, zuchteden en leden, tot eene toevlugt moest dienen, en aan hetwelk eene volstrekte magt was verleend, de dienaren der Compagnie, zonder aanzien van personen, voor hare balie en tot verantwoording te roepen. Als Opperregter of Advocaat Fiscaal van dit Koninklijke Geregtshof, koos men eenen elojah impey, gewezen Advocaat in Londen, een slim, doortrapt kerel, vol schelmerij, intrigues, chicanes en andere ondeugden, die hij, onder het masker van vroomheid, zeer kunstig wist te verbergen. Doch hastings had deze geheele stoet Koninklijke Regters, en voornamelijk elojah impey, welhaast op zijne zijde, en, zoo als men zegt, in zijnen zak; en deze Regtbank, in plaats van eene toevlugt en bescherming voor den onderdrukten te zijn, werd een nog grooter geessel voor het

land, dan de Gouverneur-Generaal, met zijnen Raad en de dienaren en hunne Agenten te samen. Maharadjah nundocomar, een man van eenen zeer hoogen en aanzienlijken rang in Bengalen, een Prins van geboorte, Opperhoofd van alle Braminen, en zeer uitmuntende in kennis en deugden, vol van moed en standvastigheid, geloofde ter goeder trouwe, wat deze Regtbank voorgaf, en door gedrukte plakkaten in de Hindostansche, Bengaalsche, Persiaansche en andere talen zich liet verluiden en had doen bekend maken, namelijk, door den Koning en het Parlement naar de Indië gezonden te zijn, om de magt en dwinglandij der Compagnies dienaren, van welken rang ook, paal en perk te zetten, tevens elk uitnoodigende, om zijne bezwaren in te brengen. Nundocomar dan, door deze sterke uitnoodiging tot het inbrengen van billijke klagten, misleid, en reeds lang naar eene gelegenheid gewenscht hebbende, om de boosheden van den Gouverneur-Generaal voor de wereld bloot te mogen leggen,

waagde het, dezen magtigen, voor de nog magtiger vierschaar aan te klagen, en denzelven van eene ontallijke reeks van euveldaden, moorden en onderdrukkingen te beschuldigen; eischende regt en vergoeding, in naam van de gansche Hindostansche en Bengaalsche Natie. Die arme nundocomar! en er was dan niemand die hem dit afraadde: die hem onderrigtte, dat die Koninklijke Opperregter, met alle zijne Collega's, niet anders dan een hoop omgekochte, laaghartige schepsels waren, geheel van hastings afhangende? De stoutmoedige en onverwachte aanklagt van nundocomar, verbaasde hen, zoo wel als den Gouverneur-Generaal. Er was, voor het oogenblik, geen ander middel, dan de zaak op de lange bank te schuiven. Elojah impey wist dezelve zoo lang slepende te houden, zonder echter den schijn te hebben, dat hij hastings begunstigde, tot dat zij met hun beide, na lang vergeefs op een middel gedacht te hebben, om den aanklager aan het lijf te komen, eindelijk besloten, hem met het vervaardigen van eenen valschen

Wissel te betigten, die hij, vele jaren geleden, zoude gemaakt hebben. Eenige omgekochte schelmen, die zij in hunne belangens hadden overgehaald, getuigden dit, en op deze lafhartige, onwaarachtige en valsche beschuldiging, werd nundocomar in hechtenis genomen, en tegen hem met alle gestrengheid geprocedeerd; en dus bleef, natuurlijker wijze, zijne aanklagte zoo lang onaangeroerd, Valsche eeden, valsche getuigen, alles werd in het werk gesteld, om hem tot den val te brengen, en niettegenstaande hij zonneklaar bewees, dat deze verzonnen beschuldiging niet dan een schandelijke logen en laster was, wist hastings, met den verfoeijelijken Advocaat Fiscaal impey, het echter zoo te wenden en te bewerken, dat de ongelukkige en onschuldige nundocomar, door dit goddelooze Tribunal gevonnisd werd, zijn leven aan eenen galg te verliezen. Groote God! - een man, aanzienlijk, geëerd en hoog geacht om zijne deugden, zijn vroom en onberispelijk leven, zijnen titel, zijn ambt als Opperste en Hoofd van alle de Braminen van Bengalen; daar en bo-ven rijk en van eene hooge geboorte, als zijnde een afstammeling van een der oudste Vorstelijke Huizen van Hindostan; een zoodanig man op de alleronregtvaardigste wijze eenen schandelijken dood aan te doen, voor eene misdaad, die hij nooit had bedreven, en waaraan hij nooit gedacht had, - welk eene afschuwelijke boosheid! Doch op deze wijze ontdeed hastings zich van zijne vijanden, of van degenen die hem gevaarlijk schenen; vergift, dolk of valsche beschuldiging, waren zijne gewoonlijke wapenen. Ik zoude er nog verscheidene kunnen opnoemen, die hij op die wijze van kant heeft gemaakt. Gansch Bengalen wist dat nundocomar onschuldig ter dood gebragt was geworden; elk wist, dat hij als een slagtoffer der wraakzucht van den Gouverneur-Generaal stierf, en deze wreede en ongeregte daad sloot op eenmaal alle Inboorlingen den mond; elk die over belediging en onderdrukking van den eenen of anderen Compagnies dienaar had te klagen, zweeg veel liever, dan voor deze goddelooze Regtbank te verschijnen, en zijn leven in gevaar te stellen. Eenen Bramin te dooden, of te verminken, is een gruwel in de oogen der Hindous, de Shaster verbiedt het volstrekt; hoe groot ook zijne misdaad zij, verlies van Caste, ballingschap, of een brandmerk op het voorhoofd, zijn de zwaarste straffen die men hem kan geven. Men verbeelde zich dus de woede en verontwaardiging der Bengaalsche Natie, haren Opperpriester, een onschuldig, achtingwaardig en van elk geliefd man, in koelen bloede op zulk eene schandelijke en smadelijke wijze ter dood te zien brengen! - Het was ongehoord, van een' dergelijken gruwel was nimmer een voorbeeld geweest. Doch hastings wist zich van dezen moord, zoo als van zijne andere ontallijke, en in gansch Bengalen en Hindostan bekende, euveldaden, vrij te pleiten. Alle zijne aanklagers moesten met beschaamde kaken afdeinzen, men vond hem not guilly, (niet schuldig,) en maakte hem tot Pair van het Rijk. Ik heb dit geval van hastings hier aangehaald, om te toonen, hoe straffeloos de grootste geweldenarijen in de Indië,

aan de ongelukkige Inboorlingen worden uitgeoefend, en hoe ligt het deze Oppergebieders in Indië is, de straf te ontwijken, die zij wegens hunne wanbedrijven hebben verdiend. En geen wonder! Zij hebben in Europa zoo vele vrienden onder deze Regters, en die zulke groote verpligtingen aan hen hebben. Daar zijn er onder, die zelf in de Indië geweest zijn, en door zoo een Gouverneur-Generaal zijn voortgeholpen; andere, welkers zonen of nabestaanden hij ginds voordeelige en aanzienlijke posten heeft verschaft; eenige, die als Commissarissen derwaarts waren gezonden, tot het veranderen of verbeteren van eenige zaken, het Gouvernement aldaar betreffende, en die, om dezelve, zoo als men zegt, blaauw blaauw te laten blijven, rijke geschenken van hem ontvangen hebben; alle deze nu, zijn gewis uit dankbaarheid zijne vrienden en verdedigers, buiten degenen nog, die hij hier omkoopt, en die voordeel van hem hebben genoten of hopen, zoodat het noch ginds, noch in Europa, aan lieden ontbreekt, die hun belang behartigen, en aan

hunne slechte daden een fraai vernis weten te geven, als uit het regtsgeding tegen dezen hastings, en nog een groot getal andere voorname misdadigers, als clive, rumbold, enz., enz. blijkt. Dus zijn de arme Indianen eene vrije prooi van het willekeurigste en onbepaaldste despotismus dezer Opperhoofden, die hunne dwingelandij met des te meerder onbeschaamdheid en stoutmoedigheid uitoefenen, daar hen vooruit bewust is, dat zij zich in Europa altoos, wegens de geweldenarijen aan de arme Inboorlingen gepleegd, kunnen verantwoorden en vrijpleiten, en men alle de wreedheden en ongeregtigheden die zij aan deze volkeren hebben gepleegd, door de vingeren ziet, zoo zij maar de belangens hunner Maatschappij hebben behartigd en bevorderd. Maar, zullen vele mijner Lezers gewis zeggen, deze Schrijver heeft het alleen op de Engelschen verzien; het is als of die, onder de Europeanen, alleenlijk de Indianen onderdrukten, beroofden, en plunderden; alsof die alleen van alle Europeanen

verraad en andere schandelijke en onwaardige middelen in het werk stellen, om zich van de landen, de bezittingen, en de goederen en voortbrengselen dezer Volkeren meester te maken; als of die alleen vrijgeborene menschen onder hun juk doen buigen; als of die alleen de onschuldige Inboorlingen bij duizenden aan den dood overgeven, om zich met hun vermogen te verrijken; als of die alleen verwoesting en oorlog alom verspreiden; als of die alleen hunne Maatschappij bestelen en ruïneren, enz. Waarde Lezer! ik zoude van de andere Europeaansche Natiën, die zich in die landen gevestigd hebben, een dergelijk tafereel kunnen ophangen, zeker niet zoo groot en menigvuldig van voorwerpen, doch niet minder krachtig en waar; het ontbreekt hen maar aan de gelegenheid. Wie weet, zoo zij in de plaats der Engelschen waren, en derzelver magt en vermogen in die landen hadden, of zij wel anders en beter zouden handelen? - waarschijnlijk neen. - De goeden niet te na gesproken, zijn de Europeanen over het

algemeen, (zoo als men zegt,) met één sop overgoten; alle zijn zij (buiten nog hunne bijzondere ondeugden,) laatdunkend, trotsch en vol vooroordeel; alle zijn zij gouddorstig, heerschzuchtig en wreed van aard; niets is te snood noch te goddeloos, dat zij om het geld niet zullen ondernemen, en waaraan zij zich, om het te verkrijgen, niet zullen blootstellen en onderwerpen. De goede en menschlievende rousseauRousseau, Consideration sur le Gouvernement de Pologne, Chap. 13., veldt er, (zekerlijk ook in het algemeen gesproken) het zelve vonnis over. Dit zijn zijne woorden: ‘Il n'y a plus aujourd'hui de Français, d'Allemands, d'Espagnols, d'Anglais, quoiqu'on en dise, il n'y a que des Européens. Tous ont les mêmes gouts, les mêmes passions, les mêmes moeurs, tous dans les mêmes circonstances, seront les mêmes choses, tous se diront desinteressés et seront frippons, tous parleront

du bien public, et ne penseront qu'a eux mêmes, tous vanteront la mediocrité, et voudront être des cresus, ils n'ont d'ambition, que pour le luxe; ils n'ont de passion que celle de l'or. Surs d'avoir avec lui tout ce qui les tente, tous se rendront au premier qui voudra les payer. Que leur importe à quel maître ils obeïssent, de quel état ils suivent les loix, pourvu qu'ils trouvent de l'argent a voler, et des femmes a corrompre, - ils sont partout dans leur pays.’Men vindt hedendaags geene Franschen, geene Duitschers, geene Spanjaards, noch Engelschen meer; wat men er ook van zegge, het zijn alleenlijk Europeanen; allen hebben zij dezelfde geneigdheden, dezelfde driften, dezelfde zeden; alle zullen zij in dezelfde omstandigheden, dezelfde zaken doen; alle willen zij voor onbaatzuchtig doorgaan, en zullen echter schurken zijn; alle zullen zij van het algemeene welzijn spreken, en alleen om zich zelven denken; alle zullen zij den middelstaat prijzen, en wenschen de schatten van cresus te bezitten. Zij hebben geene andere drift, als die voor de weelde, geene andere zucht, als die voor het goud; verzekerd zijnde van met hetzelve alles te verkrijgen wat hun kan bekoren, zullen zij zich aan den eersten die hun betalen wil overgeven; wat raakt het hen, welken meester zij gehoorzamen, van welken Staat zij de wetten moeten opvolgen - zoo zij maar geld vinden om te stelen, en vrouwen, om te verleiden - zijn zij overal in hun land. [noottekst] Hoe zeer het mij op eenen anderen tijd, en bij eene andere gelegenheid, te Madras ook zoude verveeld hebben, en hoe veel tegenzin en afkeer ik om verscheidene redenen en oorzaken, ook voor die Stad had, vond ik echter zoo veel behagen in den omgang met mijne vrienden en vriendin, ik leide er zulk een genoeglijk, vrij en zorgeloos leven, dat ik er mijne

Reize om de Zuid, Ventapalam, en alles door vergat. Des voormiddags verzelde ik Dr. beisser gemeenlijk bij zijne patienten, en bekleedde de plaats van zijnen noodhulp, wanneer hij eenige operatiën verrigtte; ieder, die mij niet kende, zag mij voor zijnen leerling, of voor iemand van de kunst aan. Hier had ik dagelijks gelegenheid om te zien, met welke bekwaamheid en wonderlijke vastigheid van hand, hij het vlies van de oogen ligtte; onverschillig jonge of oude lieden, ja zelfs kinderen, van den steen sneed, en dergelijke gevaarlijke operatiën meer, die hem alle wel gelukten. In die van de Hydrocella (Waterbreuk) voornamelijk, had hij veel te doen. Dit is een ongemak, dat in die landen zeer gemeen is. De Engelschen hadden er toen geen ander middel voor, dan de punctie, (aftapping,) en dit, zoo als men weet, is maar palliatif; doch Dr. beisser opende het gansche Scrotum, nam er de Tunica Vaginalis (de Chirurgie-kundige zullen mij verstaan,) uit, en genas de wonde met honig en azijn, in eenen korten tijd. Door

zijne manier werd het ongemak radicaal genezen, zonder ooit weder te komen. Dikwijls nam ik mijn middagmaal bij den Heer de souza, of bij mijnen vriend frank, ook wel somtijds bij den Koning van Tidor, die mij gaarne zag, en eene bijzondere genegenheid voor mij had opgevat. Van daar begaf ik mij, voort na den eten, onverwijld naar mamia, die altijd met het grootste verlangen naar mij zat te wachten, en mij met haar gewoon vriendelijk gelaat, en met de ongeveinsdste blijdschap, ontving. Mijne liefde voor dit beminnelijke meisje, verre van door haar bezit te verflaauwen, vermeerderde in tegendeel; zij gaf mij de ontwijfelbaarste blijken van eene opregte genegenheid en trouw, en ik vond dagelijks nieuwe schoone hoedanigheden van haar edel karakter en inborst. Het was bij haar dat ik mijne thee ging drinken, die ik haar had geleerd te zetten, (want de Indianen drinken noch thee, noch koffij, chocolaad of dergelijken,) en die zij altoos, omstreeks vier uren, op welken tijd ik gewoonlijk bij haar kwam,

met het een of ander suikergebak er bij, in gereedheid had. Of somtijds, in plaats van thee te drinken, deed ik eene wandeling naar Marmelong, St. Thomé, Veperi, of eenig ander dorp in de nabijheid van de Stad. Zij verzelde mij dan in de kleeding eener Mestiesse, die ik ten dien einde voor haar had laten maken. Hoewel zij alsdan niet minder bevallig was, behaagde zij mij echter meer in haar Indiaansch gewaad; deze welbedachte kleeding, die eene schoone gestalte zoo veel bevalligheid bijzet, en de evenredigheid van een welgemaakt ligchaam met zoo veel voordeel doet voorkomen, deze kleeding, die mij altoos heeft behaagd en zal behagen, en die ik verre de voorkeur boven de dikwijls belagchelijke opschik der Europeaansche vrouwen geef. Hoe fraai vertoonde zich hare rijzige gestalte, onder het wit neteldoeks kleedje, dat digt om haar welgevormde heupen sloot; hare zwarte, met goud doorvlogtene, haren, die van welriekende oliën glinsterden; de Tschormo, (gouden plaat,) die achter op haar hoofd blonk; de zijden rawké, (borstrok,) die hare schoone boezem ten

halve in zich besloot; de pottou (plaatje,) voor het hoofd; de gouden en zilveren armringen, - en alle de andere versierselen, die hare bekoorlijkheden zoo zeer verheften, en die zij met zoo veel kunst te plaatsen wist. Des avonds vermaakten wij ons met het Chadringa, of Schaakspel, dat zij zeer kunstig speelde; of zij zong een KhejourKhejour, een Liefdes-Gedicht., of GietGiet, een Gedicht op eenigen God of Held, wiens daden bezongen worden, met liefdeshistoriën vermengd., terwijl zij hare lieselijke stem met de VinéViné, een welluidend instrument, als eene guitar. paarde. Somtijds verhaalde zij mij de eene of andere geschiedenis, of gaf mij raadsels op, en dergelijke; in één woord, zij beijverde zich, uit al haar vermogen, mij te vervrolijken, en mij de tijd bij haar aangenaam te doen passeeren. Intusschen werd het avondmaal niet vergeten, dat zij onder dit praten en zingen evenwel te regt maakte. Als het gereed was, noodigde zij mij met haar altijd

lagchend vriendelijk gelaat, op de mat, waarop zij de eenvoudige geregten geschaard had, plaats te nemen. Wie gevoelt, wie is in staat de bekoorlijkheid van zulk een maal te beschrijven? De liefde, het vergenoegen, de tevredenheid, met welke wij hier bij elkanderen zaten; vóór ons de schotel met de dampende sneeuwwitte rijst, eene andere met eene geurige vischkerrij, een kom mologonierMologonier, Peperwater., of dergelijke, wat atchar en taijerTaijer, Dikke melk.; - hoe heerlijk smaakte mij dit alles, in haar gezelschap, en hoe verheugde zij zich, mij met zoo vele graagte te zien eten, en als ik haar over hare kookkunst prees. Somtijds was de Daija, die mamia dikwijls kwam bezoeken, onze gast; ouderdom en gebreken beletten haar om langer met de Soetredharies rond te trekken. Zij had den ganschen troep aan de oudste van het gezelschap over gedaan, had zich een huisje gekocht, en leefde nu van het gene dat zij gewonnen had, stil op zich zelve. Zij had waarlijk eene moederlijke

teederheid voor mamia; beide waren zij vreemd in de Stad, hadden geene andere kennissen dan aan elkanderen; de eene ging zonder de andere niet uit, het zij om haren godsdienst in de tempels te verrigten, of de feesten en processiën bij te wonen, waar ik haar somtijds uit tijdverdrijf des avonds verzelde. Vroeg, als den morgenstond aankwam, en de wekkende hanen van alle kanten met luid geschreeuw elkanderen den naderenden dag aankondigden, begaf ik mij met mamia op weg, om ons, volgens de gewoonte in die landen, te baden. Dit aangenaam verkwikkend en verfrisschend morgenbad, van welkers bekoorlijkheid men hier in deze gure luchtstreken geen denkbeeld heeft, en welkers gemis, van alle de weelderige genietingen des levens, in het gezegend Indië, ik wel het meest betreur. De straten waren reeds vervuld met Indianen, mannen en vrouwen, die alle, met de Chumbo in de hand, naar de vijver gingen, om als wij, zich te baden en te zuiveren. Even buiten de Stad, op den weg naar St. Thomé, lag een schoone tuin, vol

keurlijke vruchtboomen en plantsoenen; hij was met eenen muur omgeven, en behoorde aan eenen Portugeeschen koopman. Dr. beisser had hem van een moeijelijk ongemak genezen; hij kende mij dus, en uit verpligting bood hij mij den sleutel van zijnen tuin aan, om er mij, wanneer het mij behaagde, in te vermaken. Dit was eene heerlijke uitvlugt voor mij en mamia; menigen middag bragt ik met haar in dezen tuin door; doch hoofdzakelijk behaagde mij in denzelven, een fraaije tank, of vijver, met hoogrijzende cocosboomen omgeven, die hunne breede en ruischende kruinen in het helder water spiegelden. Het was in dezen vijver, dat wij geregeld des morgens het bad namen; daar waren wij alleen met ons beide, en konden naar hartenslust in het verfrisschende water dartelen en spelen. Van daar nam ik mijn afscheid van haar, en keerde naar mijne woning bij Dr. beisser terug, waar men mij met het ontbijt wachtte. Dus bragt ik mijnen tijd te Madras door; dit waren mijne bezigheden en mijne vermaken; dit was een voorsmaak van het ge-lukkig leven, dat ik te Ventapalam hoopte te leiden. Aangenaam, zorgeloos, vrij en onbekommerd Landleven, dat ik altoos zoo heb bemind! Ach! gij zult mij nooit te beurt vallen! En gij ook niet, gezegende onafhankelijkheid! gij zult de laatste dagen mijnes levens niet bekroonen, noch mij met uw liefelijk aanschijn toelagchen! Intusschen werd het tijd om aan mijne reize naar het Zuiden van Choromandel te denken; ik had dringende bezigheden te Pondicherij, Tranquebar en Nagapatnam. In alle deze plaatsen moest ik mij eenige dagen ophouden. Nog eene groote maand, en de kwade Mousson begon zich in te zetten; ik konde echter, zoo ik mijn vertrek niet langer uitstelde, nog voor dien tijd de heen- en terugreize doen, waarna ik te Madras het einde van het regensaisoen wilde afwachten, en mij dan met mamia naar Ventapalam ter woon begeven. Dit was mijn plan en vast voornemen. Thans was de vraag, hoe ik deze reize wilde aannemen, in eenen Palanquin of op een Schip? Ik koos om vele redenen het laatste; er waren gelegenheden genoeg bij zee, inlandsche vaartuigen namelijk, enkele

en dubbele Thonij's, die naar Pondicherij, Portonovo, Tranquebar, Nagapatnam en verder gingen. Het is wel waar, men heeft weinig of geen gemak in die vaartuigen, zij zijn voor geene passagiers gemaakt noch geschikt; doch heeft men voordeelige wind, en bevindt men zich in den goeden Mousson, is het zekerlijk voor dengenen, die onkosten wil vermijden, veel goedkooper; en zoo men het geluk heeft, een Stuurman of Tandel te hebben, die niet bang is in de nacht te zeilen, of voor ieder windje niet in een haven loopt; dan kan men die reis tot Nagapatnam in drie dagen doen. Mijn besluit was dus vast, ik wilde mij te scheep begeven. Gevallig maakte ik kennis met een Naikkoda, die eene dubbele Thonij voerde; zij was naar Trinconomale bestemd, doch moest eerst Pondicherij aandoen, binnen drie dagen zoude zij vertrekken. Mr. frank raadde mij met deze Thonij tot naar laatstgemelde plaats mede te gaan, betere gelegenheid konde ik niet aantreffen; het vaartuig was nog nieuw, de Naikkoda was een onversaagd en kundig man, die mij, op aanbeveling van Mr.

frank, aan wien hij verpligting had, alle diensten die in zijn vermogen waren, beloofde te bewijzen, en wij werden het over de passagie welhaast eens. Ik pakte mijn linnen, en wat ik op reis noodig zoude hebben, in eene kleine koffer bij elkanderen; mijne overige goederen liet ik bij Dr. beisser. Ik kocht provisie en andere benoodigdheden op de reize, en begaf mij op den achtermiddag, vóór den dag van ons vertrek, aan boord van het vaartuig, om er mijne zaken te brengen, en tevens de verblijfplaats, die de Naikkoda mij had toegeschikt, te zien. Ik had alle reden om er over voldaan te zijn. Er waren, buiten mij, nog andere passagiers in het vaartuig; eenige zwarte Portugeesche vrouwen, of Topazies, een paar Moorsche kooplieden en een Molla, of Moorsche Priester. Ik was er blijde om, want nu konde ik, met hen pratende, mij den tijd ten minste verdrijven. Des anderen daags, 's morgens tegen zes uren, zeide de Naikkoda, zoude hij zonder fout vertrekken; hij raadde mij dus, nu

maar aan boord te blijven, uit vreeze dat ik de tijd mogt verslapen of missen. Doch dit had ik om al het werelds goed niet gedaan; ik had noch van mijne vrienden, noch van mamia, afscheid genomen, en had buiten dien nog vele zaken te beschikken, ik beloofde hem echter op den gezetten tijd aan boord te zullen zijn, en vertrok weder naar den wal. Ik had mij tegen mamia van mijn ophanden zijnde vertrek naar de Zuid, wel iets laten ontvallen; doch dat hetzelve zoo nabij was, wist zij niet, ik had het met opzet verzwegen, om haar geene onnoodige en te vroege droefheid te geven; nu ging ik naar haar toe, om haar hetzelve bekend te maken. Zij schrikte, en begon bitter te weenen; niet dat mijn vertrek zelve haar zoo zeer smartte, zij wist het, en ik had het haar gezegd, hoe noodzakelijk mijne tegenwoordigheid tot de afdoening mijner zaken om de Zuid vereischt werd; doch het was tegen de zeereize, dat zij zich verzette. ‘Ach!’ riep zij uit, ‘indien gij nog over land gingt, hoewel mijne smart

voor uw afzijn dezelfde zoude zijn, zoude ik echter minder ongerustheid hebben, doch ik ijze voor de wilde zee; hare golven, die met zulk een vreesselijk gebulder al schuimende tegen het strand breken, vervullen mijne ziel met schrikken. Indien gij bij uw voornemen volhardt, om deze zeereize te doen, zoo sta mij ten minste toe, u te verzellen, opdat ik den troost mag hebben, de ongemakken en gevaren met u te deelen. Van u verwijderd, zal ik, bij den minsten sterken wind, in eene gedurige ongerustheid zijn, maar met u zal deze bekommering ophouden - en ik zal alleenlijk wezenlijke rampen te vreezen hebben.’ Zoo sprak zij, onder eenen vloed van tranen, en zocht door bidden en smeeken, en door vele akelige voorstellingen van stormen en schipbreuk, mij van besluit te doen veranderen. Ik zeide alles wat ik konde, om haar gerust te stellen, ik beloofde haar de terugreize over land te zullen nemen, en binnen eene maand weder bij haar te zijn; eindelijk liet zij zich gezeggen, en bedaar-de, zoo als het mij toescheen. Ik gaf haar geld genoeg, om er gedurende mijn afzijn van te kunnen leven; ook konde zij zich, in een buitengemeen geval, bij mijnen vriend frank adresseren, die haar van het noodige zoude voorzien, en bij wien zij brieven of tijding van mij konde ontvangen. Ik had haar met Dr. beisser en de anderen die bij hem logeerden, niet willen bekend maken, het zoude mij maar verdrietelijkheden veroorzaakt hebben. Niet dat ik jaloers omtrent haar was, of aan hare getrouwheid twijfelde, ik had hier omtrent niet de minste vrees en ongerustheid, en was verzekerd, dat zij eerder haar leven zoude hebben gelaten, dan mij te beleedigen; doch zij zouden gewis van mij begeerd hebben, dat ik haar somwijlen bij ons aan huis liet komen, of hadden haar mogelijk met of zonder mij willen bezoeken; dit zoude mamia veel misnoegen gegeven hebben, die mij wel ernstig als eene gunst verzocht had, haar met niemand van mijne vrienden bekend te maken; en mij ware het zeer lastig en hinderlijk geweest. Buitendien waren het Franschen, jonge lie-den: mamia was, gelijk ik gezegd heb, zeer schoon; zij hadden somtijds eenige geringe vrijheden met haar hebben willen nemen, die zij ruwelijk zoude hebben afgewezen. In één woord, om alle onaangenaamheden te vermijden, zeide ik aan mijne vrienden, dat mijne minnaresse volstrekt niet bekend wilde zijn; dat zij bij hare ouders inwoonde, en dergelijke, en er werd niet meer van gesproken. Na dat ik mamia door lang praten, wegens mijne zeereize, gerust had gesteld, namen wij een teeder afscheid van elkanderen. Ik beval haar bijzonderlijk aan de zorge van hare huisvrouw, in geval van ziekte of anderzins - en vertrok. Van haar ging ik voort naar mijnen vriend frank, om nog eenige zaken, mij zelf en mamia betreffende, met hem te regelen. Ik nam afscheid van nog eenige andere vrienden, en voornamelijk van den Koning van Tidor, en keerde toen naar huis, waar ik omstreeks tien uren aankwam. Dr. beisser met het gezelschap, wachtten mij reeds met het afscheidsmaal. Wij waren bijna den ganschen nacht vrolijk. Daar ik des morgens nog voor den

dag meende te vertrekken, nam ik mij met drinken in acht; doch de overige kregen welhaast de hoogte, zoo dat zij zich naar bed moesten begeven, in plaats van mij aan boord te brengen, zoo als hun voornemen was. De dageraad zoude haast aanbreeken, ik leide mij dus met mijne kleederen neder, om een weinig te rusten, en mijnen Dobash af te wachten, die mij tot aan het strand moest verzellen. Daar ik toch binnen eene maand wederom terug dacht te komen, was het niet der moeite waard om hem voor dien korten tijd zijn afscheid te geven, hij was een trouw en eerlijk man, bij mijne terugkomst had ik somtijds zoo eenen niet weder mogen krijgen, ik behield hem dus in dienst. Hij moest geregeld, even als bij mij, gedurende mijn afzijn, bij mamia dagelijks zijne opwachting maken, de brieven die ik haar schreef, lezen, mij weder antwoorden, en mijne verdere zaken waarnemen. Wat francisco aangaat, ik moest hem, tot mijn groot leedwezen, terug laten, die arme jongen had weder de koorts gekregen; zoo dat ik de reize gansch alleen doen moest. De dag was nog niet aan den hemel, toen mijn Dobash mij kwam roepen; ik verliet het huis van mijnen vriend beisser, waar alles nog in rust was, en wij begaven ons naar strand. Toen wij er aankwamen, rees de zon juist van achter de kimmen; het had de gansche nacht sterk gewaaid, de wind was wel wederom bedaard, doch de brandings stonden buitengemeen hoog; overigens was het een heerlijke liefelijke morgen, de visschers staken van alle kanten met hunne KattemaramsKleine vlotjes, van vijf balken, aan elkanderen gebonden. in zee, luid klonk hun gezang van de hooge brandings, op welke zij als zeemeeuwen zweefden, tot ons over. Ik had door mijn' Dobash reeds den avond te voren een Chialeng voor mij laten afhuren, zij moest met het opgaan der zon gereed zijn, om mij aan boord der Thonij te brengen; hij wees haar mij van verre, zij lag van voren reeds vlot. Twee Malabaarsche vrouwen stonden bij dezelve aan strand, welke ik welhaast, tot mijne

niet geringe verwondering, voor mamia en de Daija herkende. Zoodra mamia mij gewaar werd, kwam zij mij te gemoet lopen. ‘Praannaath!’Heer van mijn leven! - Een teedere naam, die de Indiaansche vrouwen en dochters aan hare mannen of minnaars geven. zeide zij, ‘het was mij onmogelijk u te laten vertrekken, zonder u nog eens te zien; doch dit is het nog niet al, ik heb u een verzoek te doen, dat gij, hoop ik, mij niet zult weigeren. Vergun mij het genoegen, dat ik u met den Chialeng tot aan de Thonij verzelle, en mijn hart zal nog eens zoo gerust zijn, als ik u behouden in dezelve zie stappen. Sta mij, bid ik u, deze gunst toe.’ De genegenheid en liefde, die dit goede kind mij toedroeg en betoonde, bekoorde mij; doch aan den anderen kant wenschte ik, dat zij van haar voornemen, om mij tot aan boord te verzellen, afzag; waar toe konde dit dienen? Ik zocht haar hetzelve uit het hoofd te praten. ‘Gij deedt beter, waarde mamia!’ zeide ik haar, ‘van terug

te blijven, gij, die nooit op zulk een hol water zijt geweest, zoudt maar zeeziek worden; ziet gij niet, hoe hoog de brandings slaan? mogelijk worden wij alle doornat, eer wij aan boord komen.’ In der daad, de oostenwind, die de gansche nacht, zoo als ik gezegd heb, stijf had gewaaid, dreef dezelve als bergen naar strand; had ik niet gevreesd, dat het schip mij zoude ontzeilen, zoude ik mijne reize tot op eenen anderen dag uitgesteld hebben. ‘Ach!’ zeide zij, ‘het is juist daarom, dat ik u wil verzellen; zoo u eenig ongeluk mogt overkomen, ben ik toch bij u. Neen, ik wil, ik moet met u mede gaan, al zoude ik u ook achterna moeten zwemmen.’ Er is zonder twijfel eene Voorzienigheid die over den mensch waakt, en ons vaak voor gevaren, die ons bedreigen, door onbekende middelen, waarschuwt en bewaart, of eenig onverwacht beletsel of hindernis in den weg brengt, die dezelve van ons afkeert. Ik heb dit aan mij zelven, in sommige omstandigheden van mijn leven, ondervonden, in welke ik anderzins, zonder

hare tijdige tusschenkomst onvermijdelijk verloren zoude zijn geweest. Dit was insgelijks het geval met mamia, die, wat ik haar ook zeide en voorstelde, hardnekkiglijk er op stond, om mij tot aan de Thonij te verzellen, zonder op het misnoegen, dat ik haar over hare eigenzinnigheid betoonde, acht te slaan; het was de eerste maal, dat zij zich tegen mijnen wil en begeerte aankantte. Ziende, dat ik niets van haar konde verkrijgen, en dat zij niet ophield mij met tranen in de oogen om die gunst te bidden, zeide ik eindelijk, van hare liefde tot mij innig geroerd: ‘nu dan, in Gods naam! waarde mamia! kom, laten wij dan gaan, terwijl gij er dan zoo op staat, het is hoog tijd,’ en ik trad met haar naar de Chialeng, om er in te stappen, - toen ik dezelve, tot mijne verwondering, met zakken en andere goederen bijna vol geladen vond. ‘Hoe!’ vroeg ik mijnen Dobash, ‘is dat de Chialeng, die gij gisteren avond hebt afgehuurd?’ ‘Ja, Mijn Heer!’ zeide hij, ‘het is dezelfde.’ ‘En van wien zijn dan deze goederen?’ Hij wist het niet; ik vroeg het den Tandel, of hoofd der roeijers. ‘Mr. hall, de Equipagiemeester,’ zeide hij, ‘had de Chialeng geprest, en deze goederen er in laten doen.’ ‘En waarom zeidet gij niet,’ vroeg ik hem, ‘dat zij reeds was afgehuurd?’ Dit had hij gedaan, doch men had er de goederen evenwel in geladen. Hij moest dezelve aan boord van een Engelsch schip, dat op de Reede lag, brengen, na dat hij mij aan de Thonij had aangezet. - ‘Het is mijne Chialeng,’ zeide ik, gansch vertoornd, ‘en niemand heeft er regt toe; werp de goederen er terstond weder uit op strand! denkt gij dat ik dol ben, met zulk eene zwaar geladene Chialeng, deze hooge branding te passeren, - wij komen er nooit behouden over.’ Onderwijl ik dus bezig was, met den Tandel te twisten, kwam een Engelsch Zee-Officier bij ons, die deze goederen aan boord van het schip moest brengen. Ik toonde denzelven, met zoo veel bedaardheid als ik konde bijbrengen, aan, (van

mijn regt op de Chialeng, wilde ik niet eens spreken, het zoude mij niet gebaat hebben,) hoe onmogelijk het was, dat wij met dit diep gaande vaartuig over konden komen, zonder ons zelven aan het grootste gevaar bloot te stellen; ten minste, zeide ik hem, ben ik zeker, dat alle uwe goederen nat worden. Ik raadde hem dus ten minste de helft derzelven op het strand uit te laden en er iemand bij te zetten, die er op paste, tot hij ze liet afhalen; doch hij lachte om mijne vrees, noemde mij a coward, (een bloodaard,) en zeide, dat hij zich niet langer dorst ophouden, wilde ik mede gaan, konde ik komen, anderzins liet hij afsteken. Wat zoude ik doen? ik bevond mij in de uiterste verlegenheid; er was geen tijd genoeg overig, om eene andere Chialeng te huren, allen lagen zij nog hoog op het strand, geen een die gereed was, of bij welke ik de Makuas (bootslieden,) zag staan, het was in der daad geen vaarbaar weer. Ik vroeg den Tandel, of hij er ook eenig gevaar in vond? hij antwoordde mij alleen door het optrekken zijner schouders,

en door hun gewoon zeggen: Tambrané Maharsé! (God is groot!) dat ons zeker niet veel goeds voorspelde. Ik stond nog al in beraad, niet wetende of ik zoude blijven of medegaan; mijne papieren, mijne rekeningen - alles was aan boord - ik was geruïneerd, zoo dezelve verloren raakten; vertrok de Thonij zonder mij, was ik ze waarschijnlijk alle kwijt. De Tandel riep mij, de Engelschman vloekte en tierde over mijn talmen; eindelijk besloot ik, hoewel met de uiterste tegenzin, om mede te varen. Ik smeekte mamia om terug te blijven, doch nu scheen zij nog vuriger dan ooit, om mij te verzellen; zonder de minste vrees te toonen, en zonder mij te antwoorden, was zij de eerste, die in de Chialeng sprong. Ik schaamde mij, minder moed dan een meisje te hebben, dat in haar leven nooit in een vaartuig op zee was geweest, en stapte er in 's Hemels naam mede in. Wij zaten nu, buiten de zes roeijers en den Tandel, met ons vieren in dezelve, mamia, ik, de Engelschman, en nog eene oude Mestiessche vrouw, die mede een pas-sagier van onze Thonij was, en naar Pondicherij moest. Naauwelijks waren wij afgestoken, en met den achtersteven van het strand of de Chialeng zonk, door de zwaarte der lading, tot op een span na van den rand in het water; het was een wonder, indien wij behouden overkwamen, ik had waarlijk aan den wal moeten blijven. Intusschen stapelde zich de eerste branding op, en was ons reeds zeer nabij, toen mij eensklaps in den zin schoot, in haast een Kattemaram tot onzen bijstand te roepen, om ons tot aan boord, en mamia weder terug te verzellen. Men bedient zich vaak, in dergelijk geval als het onze, van twee of drie dezer vlotjes, die, als in slecht en onvaarbaar weer, passagiers volstrekt naar een schip op de Reede moeten, en er gevaar bij is, de Chialeng op zijde blijven, om de menschen te redden, zoo zij door de hooge brandings mogt overstelpt worden, en zinken. Het speet mij geweldig, dat ik door den twist met den Tandel en den Engelschman, en de haast, waarmede ik in den Chialeng

had moeten stappen, er niet eerder aan gedacht had. Ik rees haastig overeind, wenkte mijnen Dobash en de Daija, die nog aan den oever stonden en ons na zagen, om een paar Kattemarams, die niet ver van de plaats waar wij waren afgestoken, op het strand lagen, en die de visschers gereed maakten, om er mede in zee te gaan, oogenblikkelijk naar ons toe te zenden. Hij verstond mij gelukkiglijk, want wij waren reeds te ver verwijderd, dan dat ik hem had kunnen beroepen; ook zoude hij, zoo wij al digter bij waren geweest, mij wegens het vreesselijk gebulder der brandings evenwel onmogelijk hebben kunnen hooren. Ik trachtte ondertusschen den Tandel te bewegen van nog in tijds wederom te keeren; de Engelschman verzette er zich tegen, wij kregen hooge woorden, en zouden mogelijk tot dadelijkheden gekomen zijn, zoo de branding het ons niet belet had, die middelerwijl op ons aankwam. De Tandel deed wel zijn best om haar te vermijden, doch daar de Chialeng, wegens de zware lading, moeijelijk was om te rege-ren, en zij zich, om die reden, niet gemakkelijk en schielijk genoeg op de branding verhefte, konde hij niet beletten, dat dezelve ten halve op ons brak, en wij geraakten in een oogenblik vol water. Er was geen tijd om de Chialeng leeg te hoozen, zij begon te zinken; het was nu niet dan geschreeuw en ontsteltenis in het vaartuig, en de Engelschman riep nu zelf van om te keeren, doch het was te laat; ook wilde het vaartuig nu nog minder naar het roer luisteren. De tweede branding volgde de eerste van nabij, ik zag haar als een berg, met een vreesselijk gebrul op ons aanrollen, er was geen oogenblik te verliezen; zoo zij ons overstelpte, hetwelk onvermijdelijk moest geschieden, waren wij verloren; ik vreesde dat er dan, door de ontsteltenis en schrik, geene gelegenheid van redding meer zoude overig blijven; voornamelijk was ik beducht, dat zoodra wij alle in zee lagen, de een of ander in den doodsangst zich aan mij of mamia mogt aanklampen. Zonder langer beraad riep ik haar toe: ‘Volg mij, mamia!’ en sprong

over boord. Ik had geene vreeze voor haar, zij konde uitmuntend wel zwemmen, beter dan ik. Naauwelijks was ik in het water, of de branding brak over mij heen; ik had nog maar even tijd mijnen adem te halen, eer zij ons geheel bedekte. Ik arbeidde met handen en voeten om boven te komen, dat mij dan ook nog even in tijds gelukte, en toen mijn hoofd omkeerende, zag ik geene Chialeng meer, zij was verdwenen! De roeijers zwommen hier en daar, en niet ver van mij was mamia, die, zoodra zij mij gewaar werd, een' luiden gil van blijdschap gaf, en met groote slagen naar mij toe ijlde. Zij voegde zich terstond naast mijne zijde, sprak mij moed in door hare stem; zij bood mij zelfs hare eene hand aan, om mij te ondersteunen, doch ik had dezelve niet noodig, ik konde zeer goed zwemmen en water treden; buitendien was ik ligt gekleed, een hemd en vest van fijn katoen, over hetzelve een dun zijden rokje, zonder voering, dit was het al, en belemmerde mij in het minste niet. Wij zwommen dus te zamen met alle kracht, elkanderen van tijd tot tijd aanmoedigende, en nader-den, door de voortstuwende baren geholpen, den oever, van welken wij naar gissing nog omtrent drie honderd schreden verwijderd waren. Hoe zeer wij ons best ook deden, om voorwaarts te komen, waren wij echter nog niet gansch uit het bereik der tweede branding, die, hoewel zij bijna reeds afgeloopen was, ons echter met haren staart (zoo als men het noemt,) nog voor een oogenblik bedekte; doch hiermede was het grootste gevaar voorbij. Wij naderden nu den rug der eerste branding, die ons op den oever moest werpen. Ik juichte reeds over ons behoud, te meer, daar ik duidelijk de Kattemarams zag afsteken, en tot onze hulp ijlen, toen ik op eenmaal eene zwaarte aan mij gevoelde. Ik zag schielijk om - Hemel! hoe groot was mijne ontsteltenis, het was de oude Mestiessche vrouw, die mij met beide hare handen aan den rok hield, en zich van mij liet mede slepen, of liever, aan mij hing, zonder dat zij zelf de minste poging deed, om voort te komen. Ik zocht haar met de voeten van mij af

te stooten, en mij dus van haar te ontslaan, doch te vergeefs. Ik riep mamia, die hare oogen gestadig op mij gerigt hebbende, welhaast zag, dat ik niet voort konde, en niet wetende wat mij scheelde, met luid geschreeuw tot mijne hulp ijlde, in de gedachte dat mij een haai gevat had. Zij werd de oorzaak, en den gevaarlijken toestand, waarin ik mij bevond, terstond gewaar, en deed haar uiterste vermogen, om het oude wijf van mij af te scheuren, doch het was haar volstrekt ondoenlijk; de handen van deze ongelukkige waren aan mijnen rok bestorven; zij scheen reeds buiten kennis te zijn; het water spoelde over haar hoofd heen, een paar keer ligtte zij hetzelve nog even op, om te gapen en lucht te scheppen, - eindelijk begon zij te zinken, en trok mij door hare zwaarte met zich. Ik spande alle mijne krachten in, om mij boven te houden; doch eindelijk begonnen dezelve te verminderen, mijne slagen werden hoe langer hoe zwakker; nu en dan raakte ik voor een oogenblik met het hoofd onder, ik kreeg reeds verscheidene gulpen waeer binnen, en was op het punt om me-de naar den grond te gaan, zoo de wanhopige mamia het wijf niet had verlaten, en, om mij te redden, snellijk naar mij toe was geschoten. Zij plaatste zich voor mij, en bad, dat ik mijne handen op hare schouders wilde leggen, en alleen maar met de voeten arbeiden. Dit hield mij wel boven, doch de doodsangst, waarin ik mij bevond, belette mij niet te zien, dat zij dit geene drie minuten konde goedmaken, en welhaast zoude moeten bezwijken. Hoe lang konde dit tenger meisje twee zinkende menschen, tusschen eene zoo hooge branding, boven water houden? Haar luid gillen om hulp, toonde genoeg het gevaar waarin zij zich bevond, en drong in mijne ziel. Het was schrikkelijk om te zien hoe zij in de golven worstelde! - Ik deed nog eene uiterste poging met mijne voeten, om het doode wijf van mij af te stooten, en het gelukte; doch des niet tegenstaande, konde ik met moeite mijn hoofd boven houden, mijne armen waren als verlamd van vermoeidheid. Tot overmaat van ongeluk, rolde eene bijna afgeloopene branding over ons heen, ik kreeg op nieuw veel water binnen, hooren en zien verging mij. Wat er

verder gebeurde, is mij onbewust. Toen ik eenigzins bij mij zelven kwam, lag ik op het strand, omringd van eene menigte menschen, die van het Zeekantoor van Mr. hall, dat niet ver daar van af was, en die alles gezien hadden, naar mij toe waren komen loopen. Men had mij voorover gelegd en gerold, waardoor ik veel water was kwijt geraakt. Een der omstanders liet zijnen Palanquin van het Zeekantoor komen, om mij naar mijne woning te brengen; toen men mij opnam, om mij in denzelven te leggen, raakte ik op nieuw eene menigte waters, dat mij vreesselijk benaauwde, kwijt, een kwam geheel weder bij. Ik herkende toen mijnen Dobash, en mijne eerste vraag was naar mamia. ‘Zij is behouden, Mijn Heer!’ antwoordde hij mij, ‘maak u niet ongerust, noch over haar, noch over uwen koffer; ik zal alles bezorgen.’ Hij beduidde toen de Koelies, waar zij mij moesten brengen, - en zoo kwam ik weder bij Dr. beisser, die met de overige vrienden juist aan het ontbijt zat. Men oordeele van hunne verbaasdheid, toen zij mij, druipend

nat, zonder hoed, en gansch bleek en ontdaan, weder terug zagen komen. Ik zeide hun in weinige woorden, wat mij was gebeurd. Dr. beisser gaf mij terstond iets in, waar door ik het water, dat ik nog binnen had, en mij nog zeer benaauwde, kwijt raakte, en deed mij voort naar bed gaan; doch hoe onpasselijk, afgemat en vermoeid ik ook was, konde ik evenwel niet tot rust en bedaren komen. De vreesselijke gebeurtenis van dezen morgen, zweefde mij gestadig voor de oogen; ik konde, zonder eene innerlijke huivering, aan dezelve niet denken; mijn ligchaam en geest hadden een' sterken schok gekregen, door de geweldige poging, om mij boven water te houden, en niet door de zwaarte van het lijk, dat aan mij hing, naar den grond te worden getrokken, en door de doodsangst, die ik voor mij zelven en mamia had uitgestaan. Van tijd tot tijd borst ik in tranen uit, als ik mij de ongeloofelijke teekenen en bewijzen van opregte liefde en trouw te binnen bragt, die zij mij bij deze gelegenheid had betoond. O! hoe

verlangde ik haar te zien, en haar voor het leven, dat zij mij, met blootstelling van het hare, zoo edelmoedig had gered, te danken. Ik was intusschen ongerust over haar, en wachtte, met het uiterste ongeduld, naar mijnen Dobash, om verdere tijding van haar te vernemen. Het zal negen uren geweest zijn, toen hij met mijnen kofser aankwam, dien hij, zoo hij zeide, voort nadat hij de Palanquin-Koelies het huis van Dr. beisser had beduid, met eene andere Chialeng zelf van boord der Thonij, (die reeds klarigheid maakte, om onder zeil te gaan,) was wezen halen. Ik verzocht hem mij te zeggen, hoe mamia zich bevond, en wat er met mij, toen ik op het strand lag, was gebeurd. ‘Ach, Mijn Heer!’ antwoordde hij, ‘het is mij onmogelijk u de ontsteltenis uit te drukken, die mij beving, toen ik u en de Ponné, (Jufvrouw,) eensklaps uit de Chialeng in het water zag springen, en dezelve een oogenblik daar na

door de brandings zag bedekken en verdwijnen.’ ‘Ik, en eenige lieden die bij mij stonden, wenkten en schreeuvvden de Kattemarams lieden, die de Chialeng voort waren gevolgd, uit alle onze kracht toe, zich te haasten en tot uwe hulp te ijlen, en zij kwamen nog even intijds, om de Ponné te grijpen, die u met de eene hand het hoofd boven water houdende, en met de andere nog maar flaauwelijk zwemmende, op het punt was, van te zinken. Zij had zich, zoo de visschers zeiden, aan de Kattemaram vast gehouden, en niet eerder willen geholpen zijn, voor dat men u op dezelve had getrokken.’ ‘In de gedachte dat gij dood waart, dewijl zij geene beweging aan u bespeurde toen wij u op het strand nederlegden, trok zij zich de haren uit het hoofd, sloeg zich als woedend op de borst, en toonde, door luid geklag en geween, de uiterste wanhoop. De Daija en ik, hadden de grootste moeite haar te beletten, dat zij zich niet op u wierp,

en zoo ziek en benaauwd als zij was, door het zeewater, dat zij had binnen gekregen, wilde zij evenwel niet eerder vertrekken, en met de Daija naar huis gaan, voor dat gij weder waart bijgekomen, en teekens van leven had gegeven. Alle de omstanders, waren over de genegenheid, die zij u betoonde, verwonderd, en noemden u gelukkig, met zoo een beminnelijk goedhartig meisje. In der daad, Mijn Heer! ik had het nooit kunnen gelooven, dat hare liefde tot u zoo groot was.’ ‘Ach moetoe!’ (dit was zijn naam,) riep ik uit, gansch ontroerd van zijn verhaal, ‘wie weet hoe ongerust zij op dit oogenblik wegens mij is, en naar tijding van mij verlangt! Ga, ijl naar haar toe, zeg haar, dat ik mij beter bevind; troost haar, en zeg, dat ik haar nog dezen avond een bezoek denk te geven.’ Doch het was mij volstrekt onmogelijk, om zoo lang te wachten; alhoewel ik zware hoofdpijn gevoelde, en niet vrij van koorts was, had ik evenwel geen rust noch duur, maar liet mij, nog eer mijn Dobash een antwoord terug konde brengen, met den Palanquin van Dr. beisser, die op dat tijdstip uit was, om een zijner patienten in de buurt te bezoeken, en die mij gewis niet had toegelaten, om zoo schielijk uit te gaan, niet ver van het huis van mamia brengen, en hen toen weder terug zendende, trad ik onverwachts binnen, terwijl zij, op eene mat gezeten, en met een doek om het hoofd gewonden, nog bezig was met mijnen Dobash over mij te praten. Naauwelijks werd zij mij gewaar, of zij gaf eene luide schreeuw, vloog als een pijl naar mij toe, en lag in onmagt in mijne armen. Ik was door deze nieuwe blijk van hare genegenheid zoo geroerd, dat ik zelf moeite had, om mij overeind te houden. Met behulp van hare Huisvrouw, die er bij tegenwoordig was, plaatste ik haar weder op de mat, met den rug tegen den muur, zette mij bij haar neder, en besprengde haar met water in het gezigt. Zij bekwam, zag mij eene poos sterk aan, lag haar hoofd op mijnen schouder, en begon, zonder een woord te spreken, bitter te weenen,

wij weenden met haar. Toen de eerste storm van ontroering bedaard was, omhelsde ik haar, op mijne beurt, teederlijk, en met het hart gansch vervuld van dankbaarheid en liefde, zeide ik tot haar: ‘O mamia! teedere en getrouwe vriendin! waar zal ik woorden vinden, om u mijne dankbaarheid te betuigen, voor hetgene gij aan mij gedaan hebt? Het leven, dat gij mij dezen morgen zoo edelmoedig, en met het uiterste gevaar van het uwe, gered hebt en behouden, merk ik als een geschenk van u aan; zoo lang het duurt, zal ik niet ophouden, u door de bewijzen van de opregtste liefde, mijne erkentenis en de groote verpligting die ik aan u heb, te betoonen. Gij hebt mij voor altoos uw schuldenaar gemaakt; zonder u had ik geene hand meer, zonder u lag ik nu reeds ontzield aan den oever; of ik was nu, als den Engelschman en de MestiesscheHunne lijken waren beide, zoo als ik naderhand vernam, nog dien zelfden dag door de golven aan strand geworpen. De Engelschman was te gelijk met den Chialeng naar de diepte gezonken; (dit verhaalden mij de Makuas). Wat de vrouw aanbelangt, zij moet zich zeker nog een poosje boven water hebben gehouden, na dat het vaartuig weg was. Ik had onder het zwemmen een paar keer naar haar omgezien, en kan niet begrijpen, hoe het toekwam, dat zij zoo digt bij mij was, om mijnen rok te grijpen, zonder dat ik haar gewaar werd., een speel-tuig der golven, en eene prooi der visschen.’ ‘Ach, Mijn Heer!’ antwoordde zij, met de tranen in de oogen, ‘ik heb niet als mijnen pligt gedaan; gij stelt meerder waardij in deze daad, dan zij verdient. Door uw leven te redden, heb ik tevens het mijne, dat volkomen van het uwe afhangt, behouden; zonder u is het mij van geene de minste waarde, en het zoude mij zelf tot eenen ondragelijken last zijn, indien ik u op de eene of andere wijze mogt komen te verliezen. Zoo gij mij verlaat, zal wanhoop en droefheid mij middelen genoeg aan de hand geven, om mij van hetzelve te ontslaan; en zoo de onverbiddelijke dood u van mij af mogt scheuren, is er voor mij geen vreugd en geluk meer in de

wereld, en mijn onwrikbaar besluit is om MahastiMahasti wordt de vrouw of het meisje genoemd, die zich met het lijk van horen overledenen man of minnaar levendig laat verbranden; of, om denzelven niet te overleven, zich, door de eene of andere geweldige dood van het leven beroofd. te sterven.’ Dit waren geene ijdele en losse gezegden, ik kende hare denkwijze, en was verzekerd dat zij hierin haar woord zoude houden. De Indiaansche vrouwen, schoon anderzins maar teere, en blode schepseltjes, zijn, in dat stuk, onverzettelijk, en van eenen moed, die alle geloof te boven gaat; de menigvuldige voorbeelden van vrouwen, die zich met hare overledene mannen levendig laten verbranden, en zelve den houtmijt aansteken, zijn hiervan overtuigende bewijzen. Ik bragt nu het gesprek, dat haar maar te zeer bedroefde, op een ander onderwerp, en vroeg haar, hoe zij zich bevond, en of zij niet veel water had binnen gekregen. Zij had, met behulp van de Daija en van eene andere vrouw, met vele moeite hare woning bereikt; een Indiaansch Geneesmees-ter, dien men terstond was wezen halen, had haar mede iets ingegeven, dat haar het zeewater, waarvan zij een goed deel had ingezwolgen, had doen overgeven. Zij was eenig bloed met hetzelve kwijt geraakt, ook voelde zij nu en dan een steek onder de regter borst, met zware hoofdpijn; hare armen waren gansch loom en verdoofd, en zij konde dezelve naauwelijks opligten, en dit was geen wonder! Na reeds eene gansche poos te hebben gezwommen, had zij mij, gedurende wel vijf minuten, dat de doode vrouw aan mij hing, en mij door hare zwaarte naar beneden trok, ondersteund, en toen ik mij eindelijk van dezelve had ontslagen, had zij mij eenen even zoo langen tijd, en mogelijk nog langer, in deze hooge en verbolgene zee, toen ik van vermoeidheid, en wegens het vele water dat ik had ingekregen, flaauw en buiten kennis raakte, het hoofd boven gehouden. Het is onbegrijpelijk, hoe zij, een jong, tenger meisje, er in staat toe is geweest. De angst, de vrees van mij voor haar te zien wegzinken, hadden hare krachten, zoo zij zeide, verdubbeld, te

meer, daar zij de Kattemarams zag naderen, dit was ons behoud, wij zouden het ongetwijfeld anderzins beide met den dood hebben moeten bekoopen, zoo mijn Dobash (toen ik hem van de Chialeng toewenkte,) dezelve niet terstond tot onzen bijstand had afgezonden, die op haar jammerlijk gillen om hulp, met den meesten spoed naar haar toe ijlde, en haar, zoo als ik reeds gezegd heb, nog even in tijds, en op het oogenblik dat zij bezweek, en met mij naar den grond zoude zijn gegaan, had gegrepen. Ik raadde haar, zich niet langer te vermoeijen met op te blijven, en tevens alle zwarigheden en droevige gedachten ter zijde te zetten, daar alles nog zoo gelukkig was afgeloopen; rust was het beste geneesmiddel, en zoude haar welhaast weder herstellen; den volgenden dag wilde ik haar bezoeken, en nog tegen den avond, mijnen Dobash bij haar zenden, om naar hare gezondheid te vernemen; en hiermede keerde ik weder naar Dr. beisser terug, die mij wegens mijne onvoorzigtigheid, van zoo schielijk uit te gaan, niet weinig berispte; doch het had gelukkiglijk geene kwade ge-volgen; des anderen daags was ik weder bijna geheel hersteld, en mamia bevond zich ook, zoo als zij zeide, vrij beter. Met het reizen ter zee was het dus geheel afgedaan; niet dat mij dit ongeluk met de Chialeng daarvan afschrikte, ik merkte het aan als een bloot toeval, en had ik tot des anderen daags met het naar boord van de Thonij te gaan kunnen wachten, zoude ik, zonder de minste zwarigheid, de brandings hebben kunnen overkomen, zij waren toen wederom bedaard, dat is te zeggen, op hare gewone hoogte. Doch het was om mamia, die voor mij op hare knieën was gevallen, en mij met de tranen in de oogen smeekte, om over land te gaan, dat ik geheel van deze zeereize afzag; ik had het haar vast beloofd; het arme meisje had reeds genoeg voor mij geleden, dan dat ik haar nieuwe angsten en ongerustheden zoude veroorzaken. Buitendien zoude ik een' reisgenoot hebben. Een der Heeren, die mede bij Dr. beisser logeerde, de Heer cockrel, koopman van Isle de France, moest naar Pondicherij, en hij was zeer verblijd van die reize in mijn gezelschap te kunnen doen. Wij maakten dus alles tot ons vertrek gereed. Ik had mijnen eigenen Palanquin, de Heer cockrel huurde er een; wij namen ieder elf Koelies in dienst, acht voor den Palanquin, twee voor onzen kleêrkoffer, en een om de provisie van wijn, enz te dragen. Mamia was, naar het uiterlijke aanzien, uitgenomen eene geringe moeijelijkheid in het ademhalen, en nu en dan een gering steken onder hare borst, geheel weder hersteld; doch hare levendigheid en gewone vrolijkheid, hadden haar geheel verlaten. Zij deed wel haar best, in mijne tegenwoordigheid een blij gelaat aan te nemen, ik merkte echter, dat het haar niet van harte ging; eene kwijnende neerslagtigheid lag op haar anders altoos vriendelijk en lagchend aanschijn, die, hoe meer de dag van mijn vertrek naderde, sterker en zigtbaarder werd. Diepe zuchten ontglipten haar somtijds, en ik zag nu en dan eenen dikken traan langs hare wangen rollen, die zij, (wanneer dezelve haar verraste,) voor mij zocht te verbergen, schielijk afdroogde. Ik bad, ik smeekte haar, mij haren kommer of inwendig hartzeer te openbaren; na vele moeite bekende zij mij, dat hetzelve zijnen oorsprong had uit een treurig voorgevoel, dat wij elkanderen niet zouden weder zien; dit denkbeeld had zich in haar hart gevestigd, en zij konde de angst en ongerustheid, die hetzelve haar veroorzaakte, niet verzetten. Ik zocht haar door de vertroostendste redenen, de schrikbeelden die haar beangstigden, uit het hoofd te praten; ik bood haar zelfs aan, mij op de reize, in de kleeding eener Mestiesse, te verzellen; doch zij weigerde het, zij zoude mij maar belemmeren, en mij te veel kosten veroorzaken Na vele moeite, en de zachtste en liefderijkste woorden, en de belofte van haar alle weken te schrijven en binnen eene maand wederom te zullen zijn, kreeg ik het eindelijk zoo verre, dat zij mij haar woord gas, zich niet meer te zullen kwellen en bedroeven. De dag vóór ons vertrek bragt ik voor het grootste gedeelte bij haar door; het scheen mij toe, dat alle hare zwaarmoedige denkbeelden verdwenen waren. Doch toen

den volgenden morgen het oogenblik van scheiden daar was, ontwaakten op eenmaal alle hare angsten; zij berstte uit in een luid jammergeklag, en begon over haar gansche ligchaam te beven, als of zij de koorts had, - ik dacht dat zij op nieuw eene flaauwte zoude hebben gekregen. Zij wilde spreken, doch haar snikken, en de tranen, die in menigte uit hare schoone oogen rolden, beletten het haar. Ik was in der daad met haar verlegen, en konde niet begrijpen, van waar zulk eene geweldige droefheid haren oorsprong had, te minder, daar ik, ingevolge haren wensch en begeerte, de reis over land deed. Toen ik mijn afscheid van haar nam, om met de Thonij te vertrekken, was zij niet half zoo aangedaan geweest; mogelijk had zij sedert de gedachte opgevat, dat ik niet weder wilde komen. Ik deed mijn uiterste vermogen om haar hieromtrent gerust te stellen, en gaf haar de krachtigste verzekeringen van mijne liefde. ‘Bedaar, waarde mamia!’ zeide ik, ‘ik bemin u al te zeer, en heb al te groote verpligting aan u, dan dat ik u ooit zoude kunnen verlaten. Geloof mij,

binnen eene maand ben ik bij u terug!’ ‘Gij zult mij niet weder vinden!’ riep zij in eenen hartbrekenden toon uit, ‘het licht van mijn leven zal uitgebluscht zijn, voor dat gij weder terug komt; het is voor de laatste maal, dat mijne oogen u zullen aanschouwen.’ Ik merkte deze woorden aan als de uitwerkselen van hare hevige droefheid wegens mijn vertrek, en sloeg er geen acht op. Eindelijk, na veel toespreken van mij en hare huisvrouw, begon zij wat te bedaren. Mijn tijd om te vertrekken was nabij, ik stond toen op en omhelsde haar teederlijk; zij klemde zich om mijnen hals, met eene krampachtige beweging, ik moest mij half met geweld uit hare armen scheuren, en, haar nog eenen kus gevende, liep ik de deur uit, gansch ontsteld en aangedaan van dit treurig afscheid. Ik kan onmogelijk eene vrouw zien weenen, zij moge zijn wie zij wil, - en dan nog de tranen van eene, die ik zoo lief had! - Onze afreize was om acht uren des morgens bepaald, doch er kwamen nog zoo vele hinderpalen in den weg, dat het elf uren werd. Om echter niet in het heetste van de zon te vertrekken, besloten mijn reismakker en ik, nog eerst met elkanderen het middagmaal te houden, en omstreeks drie uren stapten wij in den Palanquin. Doctor beisser, met de twee andere vrienden, die bij hem logeerden, verzeiden ons tot buiten de stad, waar wij voor eenige weken afscheid van elkanderen namen. Voor eenige weken zoo als wij meenden! - Ach! ik zag den braven beisser nooit weder. Groote God! aan welk wonderlijk noodlot zijn niet sommige menschen onderworpen! Welke verschrikkelijke rampen zweven hen niet vaak boven het hoofd, terwijl zij, door de fortuin begunstigd, en tot eere en hoogen staat verheven, zich in de grootste zekerheid gelooven! - Die arme beisser! hoe had hij, hoe hadden wij kunnen denken, dat de hand des beuls hem nog van het leven zoude berooven. Eer ik verder van zijne lotgevallen spreke, veroorlove men mij, zijne afbeelding te schetsen. Doctor beisser had even den ouderdom van dertig jaren bereikt, en was een der schoonste mannen die ik gezien heb; groot en welgemaakt, en van een majestueusch en heldhaftig voorkomen, dat, hoe vreemd het ook mag schijnen, de grondslag van zijn ongeluk is geweest. Hij had een zeer gezellig karakter, en was altijd luchtig en opgeruimd, een liefhebber van grapjes en vrolijke partijen, en van de schoone sekse, dat, zijn grootste zwak was. Voor het overige was hij edelmoedig en medelijdend van aard, en gaf ieder die hem maar vroeg. Nooit heb ik iemand minder waarde op het geld zien stellen; het sparen kende hij niet, en zijne vertering was geëvenredigd naar zijn groot inkomen. Van zijne buitengemeene kunde als Doctor en Chirurgijn, heb ik voorheen reeds gesproken. Veel ben ik aan hem verpligt; hij heeft mij mijne hand behouden, die ik mogelijk anders zoude hebben verloren, den vinger ten minste zeker, - want, gelijk ik reeds gezegd heb, de Engelsche Chirurgijns, in de Indiën, zijn, even als die der Hollanders aldaar, voor het grootste gedeelte dom en onbedreven. Hij had mij en francisco bij de vijf maanden in zijn huis geherbergd en mij deftig getracteerd, zonder iets daar voor te begeeren, zelfs voor de genezing van mijne hand, wilde hij geene betaling aannemen; in tegendeel maakte hij mij aanzienlijke geschenken, en gaf mij nog als een aandenken, eenen zeer fraaijen ring, met een brillant, van groote waarde. In één woord, hij bewees mij, gedurende den tijd dat ik bij hem woonde, op alle mogelijke wijze zijne genegenheid en vriendschap; en intusschen - zoude men het wel gelooven, dat mij deze vriendschap bijna in het grootste ongeluk gestort had, en mij, naar alle waarschijnlijkheid, noodlottig zoude geweest zijn? - Het geval is te wonderlijk, dan dat ik er mijne Lezers onkundig van zoude laten. Welk een onbegrijpelijke zamenloop der dingen! Tien jaren na dit, laatste afscheid te Madras, ontmoette ik hier (te Amsterdam) in het Koffijhuis de Paradijsvogel, den Franschen Officier, die met mij en de Heeren pinaud en cockrel, bij Dr. beisser, logeerde. Men oordeele van onze verwondering, elkanderen zoo onverwacht weder te zien. Eene mijner eerste vragen was, naar tijding van onzen vriend beisser, en waar hij hem had gelaten. ‘Kort na uwe afreize van Madras,’ zeide hij, ‘vertrok hij naar Bengalen, en ik naar Ceilon, waar ik al dien tijd in dienst der Hollandsche Compagnie als Kapitein ben geweest. Het is nu omtrent acht maanden, dat ik dat Eiland heb verlaten. Sedert drie dagen bevind ik mij hier, en denk morgen onzen vriend beisser op te zoeken, die nu eene goede gelegenheid heeft, om mij te helpen.’ ‘Hoe!’ riep ik lagchende uit: ‘het was dan blootelijk om Amsterdam voor een dag of drie te zien, dat gij die groote reize uit de Indië hebt ondernomen, om er hals over kop weder naar toe te ijlen! dit was wel der moeite waard! Waarom, zoo gij beisser wildet opzoeken, gingt gij niet voort van Ceilon naar Bengalen, in plaats van eerst naar Europa te komen?’ ‘Wat praat gij van Bengalen!’ antwoord-de hij mij, ‘het is naar Nantes dat ik ga; gij weet dan niet, dat beisser Commandant van die plaats is?’ Ik sloeg mijne handen van verwondering te zamen. - ‘Is het mogelijk!’ riep ik uit. ‘Ik heb in de Couranten van eenen beisser gelezen, die Nantes met zoo veel dapperheid tegen de koningsgezinde heeft verdedigd, zoude...’ ‘Hij is het zelf!’ viel hij mij in de rede. ‘Gaat gij mede? Wij willen hem verrassen, en hij zal niet weinig verheugd zijn, zoo onverwacht een paar goede vrienden te zien.’ Had ik geene Vrouw en Kinderen gehad, zoude ik zonder beraad, de reize met hem naar Nantes hebben ondernomen; doch mijne omstandigheden en zijn schielijk vertrek, lieten het mij toen niet toe. Ik schreef hem echter met den Kapitein. Niet lang daarna ontving ik een antwoord. Zijn brief was vervuld met de krachtigste uitdrukkingen van vriendschap; hij verlangde zeer mij te zien, en noodigde mij, om onverwijld over te komen, dewijl hij de schoonste gelegenheid had, om mijn fortuin te maken. Deze brief was gevolgd van verscheidene anderen, in alle welke hij mij op het sterksto aandrong, om mijne reize naar Nantes niet langer uit te stellen; en om er mij toe aan te sporen, beloofde hij mij universeele erfgenaam van zijn aanzienlijk vermogen te maken. Ik konde zijne vriendschappelijke uitnoodiging en edele aanbieding niet langer wederstaan, en besloot tot de reize. Alles was gereed, en mijn paspoort geteekend, toen ik, twee dagen voor mijn vertrek, gevaarlijk ziek werd; het duurde langer dan zes weken, eer ik in staat was om te schrijven, en hem deze onverwachte hinderpaal in mijne reize bekend konde maken; doch ik ontving geen antwoord. Ik schreef nog verscheidene brieven, die alle onbeantwoord bleven. Eindelijk verzocht ik mijnen Correspondent in Parijs, de Bankiers rey en comb. om zich naar hem te informeren. - Hemel! hoe schrikte ik, toen ik van hun verstond, dat de Generaal beisser, (want hij was nog Generaal tegen de Vendéers geworden,)Zijn majestueusch en heldhastig voorkomen, zoo wel als zijne dapperheid, hadden hem tot dien post verheven; zoo als ik naderhand van Fransche Huzaren, die onder hem gediend hadden, heb vernomen.

zijn leven onder de guillotine had moeten eindigen! - en dat dit ongetwijfeld ook het lot van mij en mijne gansche familie zoude geweest zijn, zoo wij ons toen ter tijd in Frankrijk hadden bevonden, en ik als zijn nabestaande en erfgenaam ware bekend geweest, - lijdt geenen twijfel. En wie redde mij uit dit gevaar, waarin ik onvermijdelijk zoude zijn omgekomen? Wie anders dan gij, ô wakende Voorzienigheid! die mij op het ziekbed wierpt, om mij van de guillotine te bevrijden; die mij mamia toezondt, toen de dood mij in de golven wachtte - en die mij uit zoo vele gevaren, waarin ik mij heb bevonden, gered hebt, of mij de middelen tot redding aan de hand hebt gegeven. Dus verlieten wij Madras. Ware het niet om mamia geweest, had ik gewenscht, deze voor mij afschuwelijke Stad, nooit weder te mogen betredenMijn wensch werd ongelukkiglijk vervuld, zoo als de Lezer in het vervolg zien zal.. ‘Nog eens zult gij mij in uwe muren ontvangen, en dan hoop ik u voor altoos te verlaten!’

riep ik uit, in de bitterheid van mijn hart; ‘gij zetel der verdrukking en van het geweld, gij slachtbank der onnoozelen! Uw grond is nog vochtig van de tranen der ellendigen, die binnen uwe muren uitgestrekt, in de wreede hongerpijnen den geest gaven.’ Op dusdanige wijze, uitte ik in mij zelven mijnen toorn en verontwaardiging, tegen de Engelschen van Madras, die door hunne onverzadelijke gouddorst en eerzucht, den oorlog met hyder alichan hadden berokkend; eenen oorlog, die verschrikkelijke rampen over gansch Choromandel verspreidde, en den dood van zoo vele duizenden onschuldige goede menschen veroorzaakte. Eene onafgebrokene laan van hooge schaduwrijke boomen, loopt van Madras tot naar St. Thomé. Wij waren nog geen kwartier uurs op dezen weg geweest, toen francisco, (die van zijne koorts weder hersteld was,) eensklaps tot mij kwam loopen, en mij in de Hindostansche taal toeriep: ekkhané bibi Saheb! (zie daar de Jufvrouw!) Ik keek uit den Palanquin, in der daad, het was mamia, die met de Daija bij den muur van een vervallen huis stond,

en naar mijne aankomst wachtte. Ik schrikte, en wilde in het eerst voorbij gaan, en haar enkel nog een vaarwel uit den Palanquin toeroepen, want ik was bevreesd voor nieuwe jammer - tooneelen; doch zij strekte hare beide armen zoo verlangend naar mij uit, zij scheen met voordacht op die plaats gekomen te zijn, om mij nog eens te zien en te spreken, dat ik het niet over mijn hart konde krijgen, om het lieve kind zoo ongetroost weder terug te laten gaan. Ik liet dan den Palanquin stil houden, en de Koelies bevelende, een weinig verder naar mij te wachten, begaf ik mij naar haar toe. Zij verzocht mij biddende, en met de tranen in de oogen, om verschooning, dat zij mij in mijne reize had opgehouden; het had haar, zeide zij, toegeschenen, dat ik eenigzins misnoegd was, toen ik van haar had afscheid genomen, deze opmerking had zij eerst na mijn vertrek gemaakt. Het denkbeeld, dat ik ontevreden van haar was afgegaan, was haar onverdragelijk; zij kon niet rusten noch duren, voor zij mij nog eens had gesproken. ‘Ik had,’ vervolgde zij, ‘de buitengemeene droefheid, die ik wegens uw vertrek gevoelde, en waarvan ik zelve geene reden weet te geven, niet zoo sterk behooren te uiten; doch ik was op dat oogenblik geen meester van mij zelve. God dank, dat ik de treurige gedachten, die mij sedert eenige dagen kwelden, als of wij elkanderen niet zouden wederzien, zoo veel mij doenlijk was, uit mijn hart heb verbannen, ik ben nu geheel bedaard. Gij zijt, hoop ik,’ vervolgde zij, zich zelve een vriendelijk lachje afdwingende, terwijl de tranen in hare oogen biggelden, ‘niet boos op mij, en zult mij immers, volgens uwe beloften, nu en dan in eenen brief van uwen welstand onderrigten, en u vooral niet langer ophouden dan noodig is? Ach! kom toch,’ zeide zij op eene smeekende wijze, en met gevouwen handen, ‘kom toch zoo spoedig mogelijk terug! ik vreeze anderzins dat gij mij niet in het leven zult vinden.’ ‘Lieve mamia!’ zeide ik tor haar; ‘ik bid u, laat toch alle deze hersenschimmen varen, gij kwelt u onnoodig. In

plaats van over uwe droesheid misnoegd te zijn, merk ik dezelve in tegendeel aan als een overtuigend bewijs van uwe liefde. Voor het overige, stel u gerust, en wees verzekerd, dat ik even zeer naar mijne terugkomst verlang, als gij zelve, en u met elken Tappal, (loopende post,) tijding van mij zal zenden.’ Haar gezigt klaarde zich toen op, en zij lachte vriendelijk. ‘Nu, dan ben ik te vreden,’ riep zij uit; ‘doch zult gij mij belooven, zoo gij in het op handen zijnde regensaizoen, mogt weder komen, dat gij toch voorzigtig in het overtrekken der rivieren zult zijn.’ Ik beloofde haar dit ook, en gaf haar mijne hand daarop. Zij drukte dezelve met beide de hare tegen hare borst, ik omhelsde haar teeder, en zoo verliet ik haar met het hart vol van hare teedere liefde, van hare bezorgdheid en van haar aanminnig en goedhartig karakter. Zoude men het gelooven, het arme meisje had daar van des morgens acht, tot 's namiddags vier uren gestaan, zonder eten of drinken, om mij dit laatst vaarwel te zeggen. Ik was in der daad blijde dat ik haar nog

eens gesproken en gezien had, en dat zij weder eenigzins bedaard was; de geweldige droefheid, die zij bij ons eerste afscheid betoonde, had mij meer of min ongerust gemaakt, en zoude mij, gedurende de geheele reize gekweld hebben. Mijne Koelies hadden den Palanquin van de Heer cockrel welhaast weder ingehaald, ik schoot hem op zijde; wij reisden nu naast elkanderen al pratende voort. Niet lang daarna passeerden wij. Maliapoer, of St. Thomé; dit was weleer eene aanzienlijke Stad, doch is tegenwoordig een dorp. Het is vermaard wegens een kerkje, dat op den top van eenen nabij zijnden berg, de Monté genaamd, staat, in hetwelk de Apostel thomas zoude begraven liggen. Het is eene van de voornaamste bedevaarten der Roomsch-Catholijken in de Indiën, van alle kanten, uit alle gewesten komen Pelgrims derwaarts. Men klimt op dezen berg, of liever heuvel, langs zes-en-negentig groote breede steene trappen; doch de meeste Pelgrims kruipen op hunne bloote knieën naar boven. Ik heb in mijne reize van Madras

naar Ceilon, dezen Monté breedvoerig genoeg beschreven, en wil dus den Lezer opnieuw niet vermoeijen, met alle de fabuleuze mirakelen, die het beeld van den Apostel, dat in dit kerkje staat, en de Apostel zelve, gedurende zijn leven op de Kust van Choromandel zoude verricht hebben. Ook zal ik van den Heidenschen Monté, namelijk den berg Tiroekishtna Condam, eenige mijlen verder, op welks top ook een tempel of pagood staat, nog van de twee vogelen. Poersha en Bidhata, die, volgens het zeggen der Indianen, nu reeds zedert vijf eeuwen, alle middagen om twaalf uren precies komen aanvliegen, en hunne spijze uit de handen van eenen Bramin eten, niet spreken. Men vindt de beschrijving van dezen berg, tempel en vogels, mede breedvoerig, op bl. 130 in evengemelde Reize aangehaald. Nadat wij St. Thomé waren doorgetrokken, ging onze weg over eene uitgestrekte en schaars bewoonde vlakte, op welke wij hier en daar de puinhoopen van verwoeste en afgebrande dorpen zagen; en omstreeks zes uren des avonds kwamen wij te Maripakom aan. Er waren twee Chauderies, doch beide

oud en vervallen, zoo dat wij ons nachtverblijf aan de zijde van eenen fraaijen gemetselden vijver moesten nemen. Dit dorp ontleent deszelfs naam van de menigte Areek-topen, die het omgeven; ook was het weleer vermaard, wegens deszelfs vele en groote Beteltuinen; doch deze tuinen bestonden nu niet meer, zij war n, sedert den noodlottigen oorlog van het jaar 1780, tusschen de Engelschen en hyder alichan, met de Inwoners, die dezelve aankweekten, verdwenen, en dit eertijds zoo bloeijende en volkrijke dorp, bestond nu maar uit eenige verspreide armzalige hutten, en omtrent vijftig familiën, nog armzaliger menschen, die zich kommerlijk met de voortbrengselen der Areekboomen geneerden. Ik heb van dezen boom, in het Eerste Deel van dit Werk, bladz. 412, iets gezegd, en zal mij ditmaal niet verder over denzelven uitlaten; ook is hij van anderen breedvoerig genoeg beschreven. Wat de Betelplant aangaat, er zijn mede genoeg beschrijvingen van dezelve. Ik zal er echter nog het een en ander bijvoegen, dat, zoo veel ik weet, niet algemeen bekend is. De Betelbladen zijn voor de Inwoners van gansch Oost-Indië, vanwelke Natie of Caste zij mogen zijn, (uitgenomen de Europeanen, die ze niet gebruiken,) volstrekt onontberelijk, en zij zouden zonder dezelve niet kunnen leven. Alles kaauwt daar Betel, van den vorst tot den bedelaar, en hij wordt als zeer morsig en onzindelijk aangemerkt, die het nalaat, en met eenen nuchteren adem, zoo als zij het noemen, onder de menschen komt; niemand zal in de tegenwoordigheid van zijnen meerderen verschijnen, noch veel minder met denzelven durven spreken, zonder Betel in zijnen mond. Geen geschenk van geld of anderzins wordt er gedaan, zonder dat men er Betel en Areeknoten bijvoegd; zelfs de NazaréNazaré, het geschenk dat men eenen Vorst of grooten, bij de eerste Audientie doet. is met deze bladeren verzeld en er mede bedekt. Op bezoeken en maaltijden, van welken aard die ook mogen zijn, is de Betel een der voornaamste artikelen, die men, met alles wat er bij behoort, als areek, kalk, enz. op eene bandeza, of presenteerblaadje,

laat rond gean. Ieder vouwt zich zijnen Betel zelf, en het is geen gebruik, dat mannen dien voor elkanderen vouwen of maken. Vrouwen zullen elkanderen ook geenen gemaakten of gevouwenen Betel aanbieden. Door gemaakten Betel, (zoo als men het noemt,) versta ik de bladen, in welke alle de overige ingredienten, als ongebluschte kaik, areek, cattagamba, enz. zijn ingewikkeld. Noch veel minder zullen zij zoodanigen Betel aan een' manspersoon geven, hare eigene mannen uitgezonderd. Hij, die van eene vreemde vrouw of meisje, met welke hij voorheen in geene naauwe betrekking stond, eenen gemaakten Betel ontvangt, kan dit als eene bijzondere achting, die zij hem toedraagt, aanmerken, of zij zoekt hem daarmede stilzwijgende te kennen te geven, dat zij genegenheid voor hem heeft; en is de Betel nog bovendien op eene zekere wijze gevouwen, die men Kampaak noemt, zoo is het eene blijk, dat zij hem met haar grootste gunsten wil vereeren.Men zie in het Eerste Deel, bladz. 401. mijn geval met mamia. In één woord, de Betel is, gelijk ik reeds gezegd heb, een onontbeerlijk artikel voor gindsche Inboorlingen, zij mogen Christenen of Heidenen zijn. Mannen en vrouwen, elk draagt een Beteldoos, of Betelbuidel bij zich, zoo als wij in Europa onze tabaksdoozen en tabakszakken, bij ons dragen. De Christen- of Mestiessche vrouwen, zijn op hare Betel-Arkienjos, zijnde platte vierkante kistjes, van kostelijk hout, ivoor, of schildpad gemaakt, en zwaar met massief goud of zilver beslagen, in welke zich alle de ingrediënten, tot den Betel behoorende, bevinden, zeer groots; deze Arkienjos maken een voornaam deel van hare staatsie uit, en zij laten zich dezelve overal nadragen, zelfs tot in de kerk, en het is juist daar, waar zij het meest er mede pronken. Een slaaf en eene slavin vergezellen haar derwaarts, de eerste draagt den zonnenscherm om haar voor hare stralen te beschutten, en de andere, zeer fraai uitgedoscht, volgt met de Arkienjo, of Beteldoos, onder den arm, houdende in de eene hand het kwispidoor, en in de andere het Gezang of Psalmboek. Men zie de nevensstaande Plaat.  De slaaf blijft er mede voor de deur van de kerk staan wachten, tot dat zijne meesteresse er weder uit komt; doch de slavin treedt met haar naar binnen, zet zich bij den stoel op den grond aan hare voeten neder, om haar, gedurende de predikatie, van tijd tot tijd het kwispidoor aan te reiken, of haar Arkienjo te geven, om eenen nieuwen Betel te maken. Daar de kalk, dien zij in de Betel doen, de kwijlklieren prikkelt, veroorzaakt dit eene soort van Salivatie, waarom zij noodzakelijk een kwispidoor moeten hebben, om zich zoowel van het speeksel, (dat door de Betel eene bloedroode verwe verkrijgt,) als van den uitgekaauwden Betel te ontdoen. Het Betelblad heeft verscheidene medicinale deugden; het versterkt de maag, en het tandvleesch, en belet het uitvallen en bederf der tanden, hoewel het vele Betelkaauwen ze door den tijd zwart maakt, doordien de kalk er het glazuur afbijt. De Maleidsche en Javaansche vrouwen, stellen er eene schoonheid in, pikzwarte tanden te hebben. Ook

geneest hij den scheurbuik in den mond, en geeft eenen liefelijken adem. Betelbladen, door een gezond persoon gekaauwd en op eene wond gelegd, zuiveren dezelve. Deze plant is zeer teeder, en kan geen koude of scherpe wind, noch overgroote hitte verdragen, en degene die dezelve aankweeken, moeten zorg dragen, dat zij voor het een en ander beschut zij, en tweemaal 's daags begoten wordt, zoo mogelijk met salpeterwater, dat haren groei sterk aanzet. De Betelbladeren hebben eenen aromatischen of specerijachtigen smaak, en eene adstringente of zamentrekkende kracht en eigenschap. Daar deze bladeren zoo algemeen gebruikt worden, is het ligt te begrijpen, welk een vertier er in dezelve is. Geen dorp door gansch Indië, dat niet eenige Beteltuinen heeft. De Engelschen, die in de landen waar zij tiranniseren, uit alles geld weten te trekken, van alles een monopolium maken, zelfs op de onontberelijkste levensmiddelen, en op alles belastingen

leggen, hebben er ook eene op den Betel, die de Inboorlingen niet weinig drukt. In de landen, waar de Betelplant niet groeit, als in het Noorden van Hindostan, op de Kaap de Goede Hoop en andere, vervullen de Inboorlingen, en die uit warmer landen zich derwaarts ter woon begeven, en aan den Betel gewend zijn, het gebrek van deze bladeren, met eene vrucht, Sieriboa genaamd, die zij bij den Areek kaauwen. De plant, aan welke de Sieriboa groeit, gelijkt veel naar die van de Betel. Zij loopt met eene zeer dikke rank om boomen of stokken op, en steigert zeer verre in de hoogte. De bladen zijn die van den Peperboom niet ongelijk; de vrucht, ter lengte van eenen vinger, en half zoo dik, hangt aan eenen dunnen steel. Versch zijnde, is zij groen van kleur; doch gedroogd, zoo als dezelve moet gebruikt worden, is zij graauw. Met het aanbreken van den dag vertrokken wij van Maripakom. Te Paliarom, omtrent drie uren van dit dorp, ontbeten wij,

en kwamen omtrent den middag te Tripaloer, waar wij halte maakten. Dit voorheen fraaije en groote dorp, zoo beroemd wegens deszelfs tempel, die jaarlijks door duizenden devote pelgrims, die van verre landen derwaarts komen, bezocht werd, ligt in eene verrukkelijk schoone landstreek. Het werd weleer meestendeels door wevers en schilders bewoond, en men maakte er verscheidene soorten van lijnwaden, als Salempoeris, Serras, Neusdoeken en andere, doch nu was het, gelijk alle overige dorpen die wij doorgetrokken waren, zoo te zeggen ledig. Welk een onderscheid van vorige tijden! ik konde mij niet verbeelden, dat ik in het vruchtbare en volkrijke Choromandel was, en bevond mij aan dezen kant van Madras, op eenmaal als in een vreemd land overgebragt. Deze rijkdom van begroeijing, deze onafzienlijke velden van allerlei granen en vruchten, deze ontallijke schoone dorpen, wemelende van inwoners - alles was verdwenen, en de uitgestrekte vlakten, boden aan het oog alleen hier en daar eenige verwoeste en half afgebrande dorpen

en gehuchten, met eenige plekjes bebouwd land aan. Zelfs de Inwoners dezer ellendige dorpen, zagen er ongedaan, kwalijk gekleed en treurig uit, en hadden aan alles gebrek. Wij ondervonden dit tot ons verdriet, gedurende de reize. Rijst was bijna niet te krijgen, de arme menschen behielpen zich meest met Natchenie, Collou, of Paardeboonen, en dergelijke; hoenders, eenden, en ander gevogelte, melk, boter, eijeren, enz. vonden wij maar in enkelde dorpen, en dan nog was het zeer duur en schaars. Om kort te gaan, alles had eene andere gedaante gekregen, en dit eertijds verrukkelijk land, dat naar een aardsch Paradijs geleek, was nu bijna in eene wildernis veranderd; jaren van vrede zullen er noodig zijn, eer het zich onder het tirannisch bestier der Engelschen weder herhaalt. Zoo kan onderdrukking en oorlog een land uitputten en vernielen, en de Inwoners uitroeijen, of tot bedelaars maken. In het midden van dit dorp ligt een hooge heuvel, op welks top de gezegde tempel staat. Van daar heeft men een schoon en schilderachtig gezigt, over een vlak

onafzienlijk Landschap, van rivieren en beeken doorsneden, en met ontallijke boschjes en topen als bezaaid. De Tempel, een groot en schoon gebouw, en nog van den ouden tijd, is aan GowindaGowinda is Kishtna, in zijnen staat als Herder van Go-Koe. gewijd; doch die Godheid werd er niet meer in verëerd; hij was nu on heiligd door de troepen van hyder alichan en die der Engelschen, die er waarschijnlijk in den regenmousson, hun nachtkwartier in hadden genomen. Daar hij open stond, traden ik en de Heer cockrel uit nieuwsgierigheid denzelven binnen. Hij lag vol paardenmest en andere vuiligheid; men had er vuren in aangestookt, ook vonden wij er het geraamte van een mensch in, en het afgodsbeeld waren de armen afgekapt, en het gezigt geschonden. Eene menigte vledermuizen, die zich in dezen tempel bevonden, en die door het licht dat wij bij ons haddenDe Indiaansche Tempels van binnen zijn altoos duister, en ontvangen geen ander licht dan van de lampen, die men voor de afgodsbeelden brandt.,

verblind, uit hunne schuilhoeken kwamen, en ons om de ooren snorden, was oorzaak, dat wij haastig weder uit dezelve traden, uit vreeze van nog gevaarlijker dieren te ontmoeten. De Teer, of Processie wagen, die aan dezen tempel behoorde, stond beneden aan den heuvel, doch al het bovenwerk van denzelven was weg, en de ruiters of soldaten, hadden er waarschijnlijk gebruik van gemaakt, om er hunnen rijst mede te kooken. Wij namen ons middagmaal onder een groote Tamarindeboom; er viel niet veel ten besten, en de Heer cockrel, die aan de Indiaansche kost niet gewend was, zoude er slecht bij gestaan hebben, zoo hij zich niet te Madras, van beschuit, kaas en wijn, rijkelijk voorzien had. Er waren Chauderies genoeg in het dorp, drie zelfs, doch de troepen van hyder alichan, hadden dezelven in den laatsten oorlog onbruikbaar gemaakt. Dit was het geval met meest alle de

Chauderies, die wij op de reize vonden, voornamelijk die van aanzienlijke dorpen. Overal hadden zij de vloer derzelven uitgegraven, in de verbeelding dat de Indianen er hunne kostelijkste zaken, geld, juweelen enz. in begraven hadden. Welk een nadeel, welk een ongeluk was dit voor de arme pelgrims en reizigers! In den goeden Mousson nog zoo zeer niet, doch in den regentijd, als stroomen waters van den hemel vallen, als de uitgedroogde rivieren, met een verschrikkelijk gebruisch eensklaps gevuld, wijd en zijd over hare oevers treden; als het land, wanneer het wat laag ligt, mijlen ver enkele zee gelijkt; als de stormwinden, door de lucht huilen; als somtijds het gansche uitspansel, door de vreesselijkste donderslagen geschud wordt, en door de onophoudelijke bliksemstralen, als in eene volle vlam staat - dan, ô weldadige gebouwen! zijt gij den verschrikten en vermoeiden wandelaar, tot een troostenden toevlugt en schuilplaats, en het is onder uw beschermend dak, dat hij zijne maaltijd kan gereed maken, zich in den nabij zijnden vijver baden, en eenen ongestoorden slaap genieten, om den volgenden dag, ver-sterkt en verfrischt, zijne reize weder te vervolgen. Ik heb door dit gansche Werk, zoo veel van deze Chauderies gesproken, dat ik het van mijnen pligt oordeele, den geachten Lezer over dezelve afzonderlijk te onderhouden. Chauderies zijn publieke gebouwen, veel overeenkomst hebbende, met de Caravenseras en Mansals in Turkije en Perzie, en worden door vermogende en devote Indianen, ook wel door Vorsten, uit liefdadigheid gesticht, enkel en alleen tot gemak van reizigers en pelgrims. Men heeft er van alle soorten, groote en kleine, fraaije en gemeene; sommige alleen van klei opgehaald, en met palmbladeren bedekt; doch de meeste zijn van baksteen gemetseld, en hebben een pannen dak. Ook vindt men verscheidene, die nog van den ouden tijd herkomstig zijn, waaronder eenige zeer aanzienlijke gebouwen, en welkers muren, zoldering, dwarsbalken en pilaren, uit zware arduinen blokken, kunstig zamengevoegd, bestaan. Men heeft er eenige, die met alle derzelver vertrekken, pilaren, enz. uit eene

enkele rots zijn uitgehouwen, en die letterlijk uit één stuk zijn, vol van statuen hunner goden en zinnebeeldige figuren. Eeuwen hebben zij reeds gestaan, en kunnen nog eeuwen verduren. Deze rusthuizen hebben verschillende benamingen, als die van Maram, Trivasel, Chauderie, enz. naar derzelver gedaante en grootte. Het woord Chauderie, of eigenlijk Tshautorie, beteekent in het Samscritisch, vierhoekig, van tshauto, vier, om dat deze gebouwen altoos vierhoekig zijn. De fraaiste en grootste dezer Chauderies, vindt men gemeenlijk op Zuid-Choromandel, en in Hindostan en Bengalen. Op de Kusten van Orixa en Bahar, zijn zij schaarscher en ook slechter en kleiner, alhoewel men ook hier en daar, voornamelijk op plaatsen, die wegens hare heiligheid beroemd zijn, nog wel van het eerste soort, en van eenen hoogen ouderdom vindt. Langs de gansche kust, als mede binnens lands, is er bijna geen dorp, dat zijne Chauderie niet heeft, en meestentijds twee en meerder. Daar waar de dorpen ver van elkanderen liggen, vindt men ze aan de

groote wegen, aan den ingang van bosschen en zelfs in dezelve. Een vermogend Indiaan, gelooft zijn geld niet beter te kunnen besteden, en geen liefdadiger werk te kunnen verrigten, dan een rusthuis te doen bouwen. Doet hij het niet gedurende zijn leven, dan laat hij gewis bij zijn testament aan zijnen erfgenaam genoegzame middelen, om dit in zijnen naam te volvoeren. Menig een legt het grootste gedeelte van zijn vermogen aan zulk een gebouw te kosten; hij geeft er zijnen naam aan, zijne gedachtenis is daar door geëerd, vele zijner zonden zijn daar door uitgewischt, en de Opokhiabor, of de stille en inwendige zegeningen der reizigers, aan den stichter van het rusthuis, komt zijne ziel in de andere wereld gestadig te goede, en zijne kinderen zijn met de erfenis van zulk een rusthuis even zoo vergenoegd, dan dat hij hun eenen grooten schat had nagelaten. Bij zoodanige Chauderies is meest altijd, op den afstand van eenige schreden, een klein huisje, in hetwelk een Bramin, ook wel een Jogie, of ander soort van boetdoener woont, die dezelve rein houdt, en de reizigers of pelgrims ten dienste staat, hun-ne lastdieren drenkt, enz. Eenen reiziger te helpen en te verkwikken, wordt bij de Indianen als eene Gode welbehagelijke en zeer verdienstelijke daad aangemerkt. Welke verschillende denkbeelden hebben toch deze domme en blinde Heidenen, (ik bedien mij hier van den bijnaam dien hen onze Zendelingen dikwijls geven,) met vele van onze Christelijke Herbergiers in Europa, die beter met de reizigers weten om te springen, als deze zoogenaamde onbeschaafde volkeren. Zij zien dezelve als hunne wettige prooi aan, als lieden die vogelvrij zijn verklaard, en die het hun vrij staat te scheren en te plukken, zoo veel zij kunnen. Ongelukkig de arme reiziger, die zijnen moeijelijken weg somtijds in het barre wintersaizoen moet voortzetten. Vergeefs zal hij deze onbarmhartige waarden om eenen nacht herberging, of een maal eren aanspreken, zoo hij geen geld heeft, of dat zijne verouderde en slechte kleeding hun doet oordeelen, dat van hem niet te halen is, of hun het voedsel, dat zij hem geven, met klinkende munt niet hetaald wordt. Blootgesteld aan alle de ongemakken van

het gure jaargetij, aan honger en gebrek; verre van zijne geboorteplaats, zonder hoop van ze te bereiken, valt hij ligt ten prooi aan Wervers of Zielverkoopers, die alom in steden en dorpen verspreidt, op dergelijke ongelukkigen loeren, als de wolf op het lam, en zich van de ellende hunner evenmenschen bedienen, om hen in eene slaafsche dienstbaarheid, voor een goed gedeelte, of wel voor hun gansche leven, te ketenen, - en ach! hoe menig welhebbend reiziger valt niet vaak in de helsche strikken, die hem door dit volk gespannen wordt, zonder dat het hem zelfs eens wordt toegelaten, zich te beklagen, of zich tot den regter te wenden, om zijne vrijheid weder te kunnen verkrijgen. IJdel is het wachten der teedere ouders, naar de terugkomst van hunnen zoon; en de verlangende vrouw en kinderen, zien te vergeefs den afwezenden man en vader te gemoet; in verre en vreemde landen, in kommer en gebrek zwerft hij rond, of op het slagveld liggen zijne beenderen, onder die van eene menigte andere ongelukkigen vermengd, met een weinig aarde bedekt! Of hij keert, na een lang afwezen, arm,

ziekelijk of verminkt, naar de zijnen terug, dien de droefheid en het gebrek mogelijk reeds lang in het graf heeft gedompeld! - Ach! tot schande der verlichte volkeren moet het gezegd zijn, het zijn voor een gedeelte de arme reizigers, waarmede men de legers recruteert, en de Koloniën bevolkt. O breng mij in de Heidensche landen, bij de ongeloovigen, bij deze zoogenaamde wilden, bij deze niet verlichte en onbeschaafde volkeren, waar ten minste ware herbergzaamheid wordt uitgeoefend! - Deze oudvaderlijke herbergzaamheid, nog maar alleen bij Tartaren, Arabieren, en de Zwarte Inboorlingen van Afrika en Amerika bekend! Waar de reiziger niet van spionnen is omringd, en niet door Wervers en Zielverkoopers wordt opgeligt! Laat mij onder de zachtmoedige, vriendelijke en eerlijke Hindous, het land doortrekken, te voet of in eenen Palanquin, - bij hun zijn geene paspoorten noodig; geene brutale of hongerige tolbedienden te vinden; geene koffers worden alle oogenblikken gevisiteerd, of geplombeerd; geene tol voor bijna iedere paar

mijlen betaald; geen gepermitteerde noch ongepermitteerde dieven, behoeft men te vreezen, - en in de opene Chauderie kan ik mijn hoofd gerust nederleggen. Hoe koel, hoe aangenaam waait de zoele wind van den blaauwen hemel, tusschen de pilaren, op welke het vooruitstekend dak rust! Hoe verkwikkelijk is het voor den vermoeiden reiziger, die door het brandende zand gewaad heeft, en de gloeijende stralen der middagzon, op zijn hoofd en naakt ligchaam heeft ontvangen, met zijn hijgend lastdier eene herbergzame Chauderie te vinden! De Jogie helpt hem gewilliglijk hetzelve ontladen, vult de waterbak, om het te drenken; terwijl de reiziger, onbevreesd voor zijne goederen en koopmanschappen, welke hij op de plaats, die hij voor zijne legerstede in de Chauderie heeft gekozen, laat, in den nabij zijnden vijver het stof, dat op zijne bezweete leden kleeft, afwascht, en onder het beschermende dak, of in de toop, de heete middagzon laat voorbij gaan. Bij nacht vindt hij er eene verzekerde toevlugt, tegen de verscheurende en vergiftige dieren, en de

stortende buijen van den regenmoussou bruischen onschadelijk over zijn hoofd. O! men slaapt zoo gerust, zoo zonder vreeze, in het midden dezer goedaardige en vreedzame menschen; en, omringd van reizigers uit alle Natiën en Casten, kan men, in Chauderies of topen, zich onbezorgd nederleggen. Dat men het toch in Europa eenmaal wage, om onder vreemdelingen, in een afgelegen open gebouw, of in het midden van een eenzaam bosch te slapen, of de nacht door te brengen, voornamelijk als men geld of iets van waarde bij zich heeft; men zoude deze onvoorzigtigheid welhaast met het verlies van hetgene men bij zich heeft, of met dat van zijn leven, moeten betalen. Wat zeg ik, opene gebouwen of eenzame bosschen! Zelfs achter gegrendelde deuren, is men vaak bij de beschaafde Europeanen zijn leven of bezitting niet zeker! Daar deze rusthuizen altoos aan de groote wegen, in fraaije boschjes of in dorpen staan, dienen zij den Mestiessche en andere Christen Inboorlingen, ook somtijds, hoe-wel zelden, den Europeanen, want die hebben andere uitspanningen, in plaats van Buitenplaatsen en Lusthuizen. Men verkiest dan gemeenlijk eene zoodanige Chauderie, die het schoonst en aangenaamst is gelegen. Men laat vooruit alles wat men noodig heeft, derwaarts brengen, potten, pannen, rijst, wijn en andere dranken; gemeenlijk zijn er ook een paar muzijkanten bij, en het gansche gezelschap gaat juichend derwaarts. Men vermaakt er zich den ganschen dag, of wel twee a drie dagen en langer achter een, men zingt, speelt en danst er zelfs, zonder van iemand gehinderd of gestoord te worden. Ieder slaapt in zijnen Palanquin of Doelie, of op eene enkele mat, op den blooten vloer der Chauderie, een kussen onder het hoofd en eene sprei om zich te dekken, meer behoeft men niet. De voorbijgangers of reizigers, staan niet, als in Europa, bij dergelijke gelegenheden, met eene onbeschaamde en beleedigende nieuwsgierigheid in troepen, om het gezelschap aan te gapen, te belagchen, of te beschimpen; in tegendeel, de Indianen oordeelen het een

van de grootste on eleefdheden, anderen in hunne vermaken te hinderen en te bespieden, en te minder de vermaken der Christenen, die buitendien niets aantrekkelijks voor hun bezitten, en zoo zeer van de hunnen verschillen. Zoo dergelijke gebouwen in een land zijn, waar de luchtsgesteldheid het toelaat, om den nacht onder den blooten hemel door te brengen, hoe veel te eerder behoorde men dezelve in het noordelijk Europa, in dit gure en onvriendelijke klimaat, in alle steden, in alle dorpen, hier en daar op de wegen te hebben, die voor elk open stonden; waar in den winter, de arme, ik zeg de arme, verkleumde reiziger eene schuilplaats voor storm en sneeuw, en zoo al geen voedsel, ten minsten een vuur konde vinden, om zich te verwarmen, en er zoo lang blijven als hij wilde, zonder dat hij daar voor met de beurs in de hand behoefde klaar te staan; men zoude dan vaak geene ongelukkige reizigers op de wegen verstijfd, geene arme menschen op de straten en stoepen, of in hunne ellendige hutten, wegens gebrek aan vuur, dood bevrozen vinden,

    zoo als in vele steden en dorpen van Europa jaarlijks gebeurtWat ik hier gezegd heb, van openbare huizen of gebouwen in steden, dorpen en langs de groote wegen, waar de reiziger, of dezulke die geen dak hebben, zich in den winter om niet konden warmen, en er zoo lang zij wilden konden blijven, is maar eene bloote idée van mij, en waarschijnlijk niet practicabel of uitvoerbaar, en met vele zwarigheden verbonden. Er zouden anderzins gewis reeds sedert langen tijd dergelijke gebouwen, door edelmoedige menschen, zijn opgerigt, voornamelijk hier in ons Land, waar, meer dan ergens in Europa, liefdadigheid wordt uitgeoefend.. Het was omstreeks drie uren in den nademiddag, toen wij van Tripaloer vertrokken, en een weinig voor zonnen ondergang, bereikten wij het visschers dorpje Talajoer. Het ligt aan de zee, en had, dat te verwonderen is, in den oorlog niets geleden, wat de hutten aangaat; doch de vorige Inwoners van hetzelve, waren alle omgekomen, geen een die het zwaard en den hongersnood was ontsnapt, en de weinige visschers, die dit dorp nu bewoonden,

behoorden tot een ander, eenige mijlen verder noordwaarts gelegen, dat in den laatsten oorlog gansch was afgebrand. Dit verhaalde mij een dezer ongelukkigen, terwijl ik op het strand zat en mij vermaakte, met de rollende baren tegen hetzelve te zien breken. Hij sprak mij van zijn vorig dorp, van zijne hut, van zijn vlotje, van zijne netten, dat hij alles had verloren; van zijne vrouw en kinderen, die van honger gestorven waren; - hij alleen was van zijne familie overgebleven, - en luid begon hij te weenen. Zijn droevig verhaal ontroerde mij tot in het binnenste mijner ziel; ik dacht aan de schrikkelijke rampen, die de ongelukkige Inboorlingen van Choromandel hadden getroffen; de ijsselijke tooneelen, die ik zelf had gezien en bijgewoond, stelden zich weder voor mijnen geest. Woeste, gouddorstige, wreede, trouwlooze vreemdelingen, komen uit verre gewesten, om oorlog en verderf in deze, weleer gezegende, landen te verspreiden, en derzelver Inwoners aan het zwaard en den hongersnood op te offeren. Groote God! riep ik weemoedig uit, en vouwde de handen; wanneer zal toch de rust en de vrijheid deze onschuldige menschen weder aanlagchen? Wanneer zullen deze gruwzame tirannen, eens weder uit dit werelddeel gebannen worden? Hoe lang nog zal de arme Indiaan zijn gering vermogen aan deze onverzadelijke roovers opofferen, en hun met zijn zweet en arbeid vet mesten? Hoe lang nog, barmhartige God! zullen zij de eerstelingen der Natuur en des vlijts der Inwoonderen als hun eigendom aanmerken? Terwijl ik zoo bij mij zelven sprak, zonk de zon achter den gezigteinder, en vergulde nog met hare laatste stralen, de witte zandduinen. Duisterheid spreidde zich over de aarde, en ik keerde, het hart met treurige gedachten vervuld, naar onze legerplaats terug. Met den dageraad stapten wij weder in onze Palanquins. Wij zagen de bergen van Maveliewarom, of Maveliepoeram niet lang daarna in het verschiet, voor ons, en omstreeks twee uren in den achtermiddag traden wij in de vallei, en bevonden ons welhaast in het

midden van deze groote verzameling van wonderen. Welk een verbazend schouwtooneel, voor iemand die hier voor de eerste maal komt! Laat zijne minachting voor de Indianen nog zoo groot zijn; laat hij met het diepste vooroordeel tegen hun zijn ingenomen; zoodra hij Maveliewarom heeft gezien, zal hij moeten bekennen, dat deze volkeren toenmaals tot eenen hoogen trap van beschaafdheid moeten geklommen zijn; dat kunsten en wetenschappen in dien tijd onder hen bloeiden, en dat al hetgene wij groot en wonderbaar noemen, als de Pijramiden van Egypten, enz. niet bij de ontzaglijke bouwvallen en gevaarten, die men te Maveliewarom zoo wel, als door gansch Indië, verspreid vindt, kan vergeleken worden. In deze vallei leeft en wemelt het altoos van vogelen van allerlei soorten, die hier, meer dan ik ergens anders gezien heb, hun verblijf hebben gekozen. Van heuvel tot heuvel weergalmde het kirren der tortelduiven, die hier in een onnoemelijk getal ongestoord hare nesten in de

scheuren der klippen, en in de holligheden der ruïnen hebben. Hoe groot ook de nieuwsgierigheid van de Heer cockrel was, raadde ik hem echter dezelve uit te stellen, tot wij ons middagmaal hadden genomen, en de zon wat gedaald was; wijl dezelve de zware hoofdpijn, waar over hij dien morgen had geklaagd, maar zoude vermeerderen. Hij bleef dan in de Chauderie van het dorp, terwijl ik eenen heuvel beklom, en mij op den top van denzelven neder zettende, over dit grootsch tooneel henen zag. Mijne verbeelding plaatste mij in de dagen der oudheid, in deze onbekende en lang vervlogene eeuwen, toen de groote joudishter hier zijnen schepter zwaaide, en van hier zijne bevelen over zijn uitgestrekt gebied uitdeelde. Deze magtige bouwvallen, deze grootsche gedenkteekens van onheugelijke tijden, vervulden mijne ziel met treurige aandoeningen. Welke onwedersprekelijke bewijzen van de nietigheid en wisselvalligheid der ondermaansche zaken, zijn er niet in de beschou-wing van deze groote en magtige, doch nu tot een niets vervallene, stad, en de herinnering en vergelijking van haren vorigen en tegenwoordigen toestand, gelegen! Waar is zij nu met hare twintig poorten, en honderd paleizen? Waar is hare vorige roem en luister, waar zijn hare ontallijke Inwoners? De heerlijke en prachtige stad van den overwinnenden joudishterJoudishter, een beroemd Vorst, een' der vijf Zonen van pandou, de Helden van den Mahabaroth., is in een ellendig dorp veranderd, in kleine stroohutten, bewonen thans eenige arme Braminen de plaats, waar zij gestaan heeft; het uitgestrekt gebied van den grooten Zoon der Pandous, is in vreemde magt, en de ongelukkigen, die het nu bewonen, zuchten tegenwoordig onder de slaafsche dwingelandij der Europeanen. Niets van deze beroemde stad is meer overig, dan de ontzaggelijke gevaarten, het treurig geraamte van voormalige grootheid! Eenzaamheid en doodsche stilte heeft nu

de plaats vervuld van het onophoudelijk gedruisch der ontallijke menigte, die hier weleer door elkanderen wemelde; de gezangen, de feesten, de processien en de offeranden aan de Goden, zijn verstomd, - de tempels staan eenzaam, met digt en ondoordringbaar kreupelbosch omringd; slangen en hagedissen wonen er in, en de felle adder heeft hier haar nest. Van de muren hangen verdorde liänen, en vlechten van eiloof; het bruine mos bedekt de wanden; door de holle tempels bruischt nu de wind en daar, waar het gezang en gejuich weergalmde, hoort men nu de nachtuil. Hier, langs dezen weg mogelijk, was het, waar de overwinnende joudishter, gezeten op zijnen Roth, (zegewagen,) door elefanten getrokken, en omringd van zijne krijgers, triomferende over zijne vijanden, terug keerde, of om dezelve te straffen, te velde toog. Hier vertoonde hij zich mogelijk aan zijne onderdanen, om regt uit te oefenen, en hunne klagten aan te hooren. Hier stonden mogelijk de herauten, die zijnen lof verkondigden, en het volk tot de openbare feesten uitnoodigden; - doch alle de pracht van zijn hof, alle zijne paleizen, de

eerepoorten - alles is verdwenen! - en de naam zelfs van dien grooten Vorst en zijne opvolgers, is alleen maar in de duistere fabelachtige geschiedenissen van den Maha baroth bekend en te vinden. Is dit dan het einde van den arbeid der menschen? Moeten dus zijne werken, door duizende handen, door onuitsprekelijke moeite en geduld opgerigt, zoo in niets vergaan, zijne daden, zijne glorie dus in vergetelheid gedompeld worden? O Maveliewarom! het is in uwe school, dat de trotsche en heerschzuchtige leeren kan, nederig te worden. Zij zullen hier meerder onderrigt ontvangen, dan van al hetgene hun de Wijsgeeren en Godgeleerden van de ijdelheid en onstandvastigheid der ondermaansche dingen kunnen geven. In deze stemming, het hart vol met gedachten over de vergankelijkheid, verliet ik den heuvel, en keerde weder naar mijnen reismakker terug. Wij namen een haastig middagmaal, en begaven ons toen op weg. Ik ben menigmaal op Maveliewarom geweest, toen ik te Sadras, dat er omtrent anderhalve mijl van af gelegen is, woonde;

ik heb er mij somtijds eenen ganschen dag opgehouden, alles gezien, onderzocht en afgeteekend; doch telkens beschouwde ik deze wonderlijke gewrochten met nieuw genoegen, met nieuw genot en verwondering. Ook ditmaal schenen zij mij weder nieuw, ik was zoo driftig om ze te onderzoeken, als had ik ze nog nooit gezien. Welk een indrukmakend gezigt zijn niet deze aloude gebouwen van de vreemdste gedaanten en vorm, welkers ruwe en onregelmatige bouworde echter het oog meer behaagt, meerder verwondering en eerbied inboezemt, dan de prachtigste en grootste paleizen van onzen tijd! Verbaasdheid vervult de ziel, als men in deze diepe onderaardsche ruimten treedt, welke de uilen en vledermuizen doorgonzen; deze hooge verwulven, verre in den berg gebeiteld, met hunne ontzaggelijke zullen, uit een en denzelfden steen gehouwen. Nergens in de gansche wereld, vindt men in zulk een klein bestek, zoo vele gebouwen, in en uit bergen en rotsen gehouwen, bij elkanderen, als te Maveliewarom, - al de heuvelen zijn met tem-pels, piramiden, Chauderies en dergelijken als bedekt, en door onderaardsche gewelven uitgehold, en van één stuk, en uit denzelfden berg, waarop zij staan, gevormd. Geweldig groote steenrotsen liggen hier en daar verspreidt, als of zij door eene aardbeving van de bergen waren losgerukt; andere schijnen er met voordacht geplaatst, en tot het een of ander gebouw of oogmerk geschikt te zijn geweest, dewijl men ze geheel of ten deele bewerkt ziet, met beelden en historische geschiedenissen. Opmerkenswaardig, onder anderen, zijn zeven tempels, die zich van het strand, in eenen regten lijn achter elkanderen, meer dan eene mijl verre, als eene rif van klippen, diep in zee uitstrekken. Over de twee verste rollen hare baren onverhinderd weg, en hunne toppen zijn bij eene zeer lage ebbe maar even zigtbaar; de anderen verheffen zich, de eene hooger dan de andere, boven het water, en rijzen uit de diepte, naar mate dat zij nader bij het strand staan, en de brandings breken met een vreesselijk gedruisch, tegen hunne onvormige en zwarte kruinen en zijden.

De eerste of naaste van deze zeven tempels, staat nog even op het drooge, aan den uitersten oever der zee, en hare golven stroomen er, bij hoog water, in en uit. Ook ziet men, bij eene zeer lage ebbe, nog verre in de rondte, de toppen van vele andere bouwvallen uit het water steken, waardoor dit gedeelte van de kust, voor schepen zeer gevaarlijk is; menigen zijn er reeds tegen verbrijzeld, en de zeven pagoden van Maveliewarom, zijn bij alle zeelieden bekend en gevreest; men vindt ze zelfs op de kaart aangeteekend. Ik zal, in de beschrijving van deze plaats, alleenlijk het een en ander van de ontallijke gedenkteekens en bouwvallen, die er zich in bevinden, aanhalen; want om ze alle breedvoerig en naauwkeurig te beschrijven, zoude mij tijd en plaats ontbreken. Niet verre van strand, staat een middelmatige berg die alle opmerking en aandacht waardig is; hij dient den Zeelieden die de kust naderen of voorbij varen, tot een baak of gids, en de nieuwsgierige en onderzoekende vindt er overvloedige voorwerpen en stoffe tot verwondering en overdenkingen. Wanneer men dezen heuvel of berg van de Noordzijde nadert, vindt men zulk eene menigte van gedenkteekenen en bouwvallen, dat men met den eersten opslag zou gelooven in eene versteende stad te zijn. Van den zeekant, aan den voet van den heuvel, staat eene zeer schoone pagode, die, met alle hare pilaren en ornamenten, uit één stuk of uit eenen enkelen steen gevormd is. In deze pagode bevinden zich rondom, eene menigte meer dan levensgroote beelden, in hunne nissen, mede alle uit dezelfde rots uitgebeiteld, zoo wel als het beeld van eenen man, van eene reusachtige grootte, met een mijter op het hoofd, die, geketend aan handen en voeten, in eene soort van Sarcophage (Graf) ligt, dat in het midden des tempels staat. Hier en daar liggen groote steenbrokken, sommigen wel vijftien voeten hoog, en viermaal zoo lang; alleen aan de eene zijde vol van beelden in basrelief, veel grooter als het leven, in verschillende houdingen en karakters: waartoe dezelve dienden, of gediend zouden hebben, kan ik niet begrijpen. Verder op ziet men eene groote en ruime zaal, diep in den berg uitgehouwen, met drie reijen zuilen; alles mede uit een enkel stuk. Deze grot of uitgraving, is, volgens hetzelfde plan, als die der hedendaagsche Chauderies, en schijnt ook tot dat einde gediend te hebben. Aan weerszijden van den ingang staat eene rei van beelden, die zoo wel als de voorste pilaren, door de scherpe zeelucht zeer doorknaagd zijn. Hetgeen verder opmerking verdient, zijn de ruime en breede treden, op vier verschillende plaatsen in den berg uitgehouwen, langs welke men denzelven tot naar den top zeer gemakkelijk kan beklimmen. Halfweegs den berg, aan de Westzijde, komt men aan eenen tempel, mede uit eene en dezelfde rots gehouwen, welkers muren vol beeldwerk zijn; wel uitgevoerd, en in eenen nog volmaakten staat, als zijnde niet aan de zeelucht blootgesteld. Van dezen tempel klimt men langs verscheidene trappen naar den top van den berg, op welken men aan de menigte gebrokene zuilen en beelden, die de gansche oppervlakte bedekken, onwedersprekelijke bewijzen vindt,

dat aldaar weleer verbazend groote paleizen en andere gebouwen moeten gestaan hebben. Van daar nedergaande, naar de Zuidzijde van den berg, langs trappen, die, van den top tot naar beneden, in de rots zijn uitgehouwen, komt men weder aan eene andere diep in den berg uitgehouwene grot, door eene menigte zuilen onderschraagd. Aan de altaren die er zich in bevinden, als mede aan de statuen van eene menigte Goden en Godinnen, zoude men zeggen, dat deze grot tot een Godsdienstig gebruik geschikt was geweest. Men ziet onder anderen Bieshn in eene reusachtige gedaante, liggende in eene soort van bed, zijn oorkussen is eene' opgewondene slang; het geheel zoo wel als alle andere beelden uit de klip gehouwen, en nog van onderen aan dezelve vast. In dezen berg zoo wel als in alle de andere bergen en heuvels, die deze vallei vormen, vindt men eene menigte dergelijke tempels en bouwvallen; als ook diep in de rotsen uitgegravene grotten en zalen; sommigen derzelven hebben eenen ruimen

ingang en zijn met fraai beeldwerk versierd. Mogelijk zoude men in deze onderaardsche zalen nog vele aanmerkingswaardige zaken vinden, boeken en geschriften, die er in zijn verborgen, en die eene opheldering der geschiedenis van deze bijna gansch vergetene Eeuwen konden geven; het ware der moeite waardig om deze gewelven naauwkeurig te onderzoeken, en in dezelve in te dringen; ik heb er, toen ik nog te Sadras woonde, menigmaall lust toe gehad, ware het niet wegens slangen en andere vergiftige dieren, die zich er in konden onthouden, dat ik daarvan weerhouden werd. Hoe verwonderenswaardig deze werken ook zijn, worden ze echter overtroffen door vele anderen, die men van verre op verscheiden heuvelen ziet, welke echter wegens hunne steilte, en het digte kreupel-bosch, waarmede zij zijn begroeid, de woning van vergiftig en verscheurend gedierte, niet te beklimmen zijn. Op de getakte kruin van eene dergelijke steile, en volstrekt ongenaakbare hooge rots, staar een tempel, naar allen aanschijn nog onbeschadigd. De Braminen zeggen,



De vijf tempels van maveliewarom.

dat men van binnen in deze rots, langs trappen, naar den top konde klimmen; doch sedert onheugelijke tijden heeft er zich niemand in willen wagen.  Gansch buiten het dorp aan de Zuidzijde, staan vijf tempels, van verschillende grootte en gedaante, en maar eenige treden van elkanderen verwijderd; zij zijn uit een en denzelfden berg gehouwen, en dus alle vijf letterlijk uit één stuk. Het dak van de middenste en grootste is rond of gewelfd, en heeft eene groote scheur, zoo men zegt door den bliksem veroorzaakt. Alle deze vijf tempels zijn vol zinnebeeldige figuren en afgoden, die, zoowel als de zuilen die het dak onderschragen, alle aan denzelfden rotssteen behooren. Bij deze tempels staan verscheidene dieren, als elefanten, leeuwen, enz. meer dan levensgrootte, die mede uit denzelfden berg gebeiteld zijn. In één woord, de meeste dezer bouwvallen, wat de tempels aangaat, zijn alle uit de vaste rots gehouwen, en dus uit één stuk gevormd; er zijn echter ook verscheidene, die uit vierkante groote blokken zwarte arduin

zijn gebouwd, deze steenen zijn van binnen glad, en zonder eenige zamenvoeging van kalk of cement, rusten zij, door hunne eigene zwaarte op elkanderen. Men moet verbaasd staan, als men bedenkt, welk eene kracht er is noodig geweest, om zulke verbazend groote blokken op eene hoogte van 80 a 100 en meer voeten te brengen, met welke werktuigen zij het hebben kunnen doen, is mij onbekend en onmogelijk te begrijpen; doch deze opeen gestapelde rotsen, als ik ze zoo noemen mag, bewijzen genoegzaam, dat de Indianen van dien tijd, de krachten der werktuigkunde kenden, zelfs beter dan wij tegenwoordig, en zij dus bij gevolg een' hoogen graad van wetenschap moeten bereikt hebben. Op vele dezer gedenkteekenen en bouwvallen, vindt men inscripties; doch de karakters zijn ten eenenmale onbekend, en onder de geleerdste Pundiets, heeft zich nog niemand opgedaan, die dezelve konde lezen. Zij verschillen geheellijk met die van het Samscrit, Nagarie, Grindam, of andere oude Indiaansche talen. De stad moet van eenen verbazenden omvang geweest zijn, indien men rekent, dat zij niet alleen de gansche vallei, die wel drie mijlen in den omtrek heeft, besloeg, maar nog daarenboven de wel tweemaal zoo groote uitgestrekte landstreek, die nu door de golven wordt overdekt. Wanneer, en op hoedanig eene wijze, de zee dezen inbreuk maakte, of door eenen orkaan, of langzamerhand, - is volstrekt onbekend. De hooge oudheid dezer stad, verliest zich in de duistere eeuwen; haren oorsprong is onder den sluijer der verdichtselen verborgen, en van den tijd harer vernietiging weet men geheel niets. Men vindt alleen in het beroemde Heldendicht, de Mahabaroth, eenige duistere aanteekeningen van dezelve, als van haren afstand van den mond der Ganges, en van den held joudishter, die er zoude geheerscht hebben, - dat ook wel waarschijnlijk is. Mogelijk was dezen zelfden joudishter hare Stichter, die haar, ter eere van zijnen vriend en beschermer, kishna, den naam

van Mahapilliepoeram, of de Stad van den grooten TijgerBieshn, in zijn outar of gedaanteverwisseling als Kishna, wordt in het Samscrirs Mahabhag, of de groote tijger, genoemd. Outer beteekend eigenlijk, in de wereld te komen., gaf; Pillie beteekent, in de Nagarische taal, Tijger. Sommige willen, dat deze stad haren naam ontleent van Mavalie, beteekenende in het Samscritisch een Paauw; anderen weder van den Koning of Radja bali, naar wien zij Mahabalipoeram, of de stad van den grooten bali, zoude genoemd zijn. Doch dit laatste is niet waarschijnlijk, alzoo deze Vorst in Ajodhia, het tegenwoordige Oede, heeft geregeerd. In het algemeen ligt op deze overblijfselen en oudheden, die men op Orixa, Choromandel, Ceilon, Bengalen, Hindostan, Malabaar, en andere landen, in menigte verspreid vindt, eene ondoordringbare duisternis, en de geschiedenissen, die er gewag van maken, zijn meest fabelachtig en onvoldoende. Intusschen toonen deze oudheden genoegzaam aan, tot welk een' hoogen trap van wetenschap en beschaafdheid de Indianen

van dien tijd geklommen waren, en men moet zich zeer vereerende gedachten van de grootheid en magt dezer volkeren maken, die zulke reusachtige gevaarten hebben kunnen ondernemen en voleindigen. De alvernielende tijd, en nog meer dan die, de vernielende hand der menschen, heeft, tot nog toe, niets op dezelven kunnen uitrigten; de bouwaard zelve, heeft hen tegen alle verwoesting verzekerd. Eeuwen hebben zij reeds gestaan, en kunnen nog eeuwen duren; en wat de onderaardsche zalen en grotten betreft, dezelve zullen waarschijnlijk niet dan met de wereld, of de bergen waarin zij gegraven of gebeiteld zijn, vernietigd worden. Het begon reeds donker te worden, toen wij van onze wandeling, of liever klautering over rotsen en heuvelen, te rug keerden; wij hadden naauwelijks het twintigste gedeelte der bouwvallen gezien; in der daad, om alles naauwkeurig te onderzoeken, zoude men wel eene week en langer noodig hebben. De Chauderie, in welke wij onze legerplaats hadden opgeslagen, en die ons de beste had toegeschenen, lag met eenige an-dere even buiten het dorp, en was volstrekt ledig, buiten ons bevond er zich niemand in dezelve, zoo min als in eene der overigen. De reden hiervan is, dat geen reiziger of pelgrim ligt te Maveliewarom zal overnachten, wegens de wilde dieren, als Tijgers en Jakhalzen, ja zelfs Hieënen, die zich op deze, met ondoordringbaar kreupelbosch en ruigte bedekte heuvelen en bergen, en in de bouwvallen of ruïnen ophouden. Onze Koelies hadden, zoo het scheen, weinig zin om voort weder op reis te gaan; wij zouden Sadras toch niet voor middernacht hebben kunnen bereiken, ook waren wij niet van toortsen voorzien, en ik had buitendien bezigheid in evengemelde plaats, en wilde er gaarne bij dag aankomen; wij waren dus genoodzaakt om de nacht te Maveliewarom over te blijven. De Braminen die dit dorp bewonen, raadden ons, om voor de wilde dieren op onze hoede te zijn, het was wel meer gebeurd, zeiden zij, dat reizigers door tijgers uit de Chauderies waren gehaald, en nog

niet lang geleden, was een der dorpelingen door een dezer dieren verscheurd. Wij besloten dus beurtelings wacht te houden. Ik beval twee groote vuren voor dat gedeelte van de Chauderie, waarin wij ons gelegerd hadden, te maken, en hout genoeg bij een te garen, om dezelve gedurende den nacht te voeden. De Koelies waren, volgens hunne gewoonte, voort na het avondmaal gaan slapen; mijn reismakker en ik bleven nog tot elf uur, bij een kom punch op; waar na hij zich mede ter rust begaf. Ik had de eerste wacht, tot twee uren na middernacht; een paar Koelies hielden mij gezelschap, en, na mijn geweer met eenen kogel geladen te hebben, stak ik een cegaar aan, en zette mij op de trappen van de Chauderie neder. Eene zwarte nacht lag over de gansche vallei. Ik zag geen ander licht, dan dat der glimmende vuurwormpjes, die over de struiken zweefden, de doodsche stilte, die rondom ons heerschte, werd alleenlijk gestoord, door het akelig huilen der Jakhalzen, die bij tusschenpoozen elkanderen troepswijze, van heuvel tot heuvel beantwoor-den, en door de nachtuilen, die hare woningen in de kloven der rotsen, en in de duistere bouwvallen, verlaten hebbende, nu en dan haar treurig gekrijsch verheften. Eene onwillekeurige huivering beving mij, toen ik deze schrikbare eenzaamheid aanschouwde, en de gedachten der vergankelijkheid, stegen op in mijne ziel. Ik werd onlustig en weemoedig - en het leven der menschen verloor alle zijne bekoorlijkheid voor mij. Is het mogelijk, zeide ik tot mij zelven, dat in deze wildernis, nu alleen door eenige arme BraminenDe Inwoners van Maveliewarom zijn meest alle Braminen. bewoond, eene zoo groote en heerlijke stad bloeide? dat hier de zetel van een magtig rijk was? dat eene levendige menigte weleer deze woeste streek vervulde? Groote God! welk een treffend beeld van de onstandvastigheid der ondermaansche dingen, stelt zich hier niet den nadenkenden man te voren. In deze uitgestrekte vallei, waar nu de stilte van het graf heerscht, weergalmde

weleer het gedruisch der kunsten en ambachten, en het geroep en geschreeuw der arbeiders; uit de prachtige gebouwen en paleizen, welkers ruïnen en omgestorte zuilen overal verstrooid liggen, klonk het vreugdegejuich der festijnen en gastmalen; naar deze majestueuse tempels vloeide het volk als een stroom, om de Goden te offeren en bij de altaren hunne gebeden uit te storten; in luiden jubel werden de afgodsbeelden uit de wijde poorten der pagoden gebragt, ontallijke aanbidders volgden de processie; duizend toortsen weerkaatsten hun licht tegen de heuvelen, en het geluid der speeltuigen ruischte tusschen de kloven der bergen. Hoe wemelde het hier eertijds van menschen, die bezigheden, behoeften en vermaak bij elkanderen bragten, en tegenwoordig - hoe leeg! hoe verschrikkelijk leeg! Waar is deze magtige bevolking? waar is de roem, de heerlijkheid en glans van deze vermaarde stad? de magtige helden, die er hunnen troon hadden gevestigd? Zij zijn verdwenen, tot op de schaduwe der herinnering. Deze reusachtige bouwvallen, weleer de paleizen der grooten, zijn nu de woonplaats der wilde verscheurende dieren geworden, vergiftig gewormte huist nu in het heiligdom der Goden! - Het is dus dat Natiën vernietigd worden! - Zoo moeten eens, in den loop der tijden, de Rijken, die nu tot het toppunt van glorie zijn verheven, tot niet gaan, de magtige Volkeren, die zich nu zoo glorierijk verheffen, zullen eens als kaf van den aardbodem verdwijnen, en niet dan de flaauwe herinnering, dat zij eens bestonden, zal in de twijfelachtige geschiedenis overblijven. De oorlog, die zoo vele magtige Rijken het onderste boven heeft gekeerd, zoo vele groote en beroemde steden verdelgde, had ook waarschijnlijk Maveliewarom in eenen puinhoop veranderd, en ik vervloekte bij mij zelven dengenen, die dit had veroorzaakt, en die, om aan zijne onverzadelijke goud- of eerzucht te voldoen, verwoesting en ramp over deze stad en derzelver Inwoners bragt. Ik bragt mij toen op nieuw de ijsselijkheden des oorlogs, waarvan ik zelf een

ooggetuige was geweest, te binnen, en verviel in een diep gepeins, uit hetwelk ik eensklaps gewekt werd, door het vreesselijk brullen van eenen tijger, verzeld met het gehuil van jakhalzen, die door andere, wat verder af, beantwoord werden; het geluid scheen geene twintig treden van ons af, en kwam van den anderen kant der Chauderie. De twee Koelies, die met mij de wacht hadden, en die, terwijl ik in overdenking was gedompeld, met den rug tegen de pilaren van de Chauderie geleund, ingesluimerd waren, vlogen verschrikt overeinde. De Heer cockrel zelfs werd er door opgewekt, en sprong angstig uit zijnen Palanquin. Ik nam haastig mijn geweer, de twee Koelies namen ieder een brandend hout in de hand, en wij liepen naar den kant van de Chauderie, waar wij het gebrul hadden gehoord, doch zagen niets. Eenige treden verder was kreupelbosch, waarschijnlijk dat deze dieren in hetzelve verborgen waren, en op ons loerden; ik schoot er in, om ze te verdrijven, zoo zij er zich in mogten bevinden. Alle de Koelies ontwaakten, verschrikt door den slag, niet wetende wat dit beduidde, ik stelde hun welhaast gerust, en zij gingen weder slapen. Doch ik en de Heer cockrel besloten op te blijven, en den dag af te wachten. Het was toen één uur na middernacht, en wij bragten den tijd met rooken en praten door. Hoe goed was het, dat wij vuren aangemaakt, en de wacht gehouden hadden! Wij zagen nu klaar, dat hetgene ons de Braminen van tijgers gezegd hadden, waar was; het had, zoo wij niet op onze hoede waren geweest, mogelijk een van ons volk het leven kunnen kosten. Toen de dag begon aan te breken, maakte ik francisco wakker, om koffij te koken; wij bleven tot acht uren te Maveliewarom, zetten ons toen in onze Palanquins - en vertrokken. Het zal omstreeks elf uren geweest zijn, toen wij te Wellekaren ChauderieDeze Chauderie ligt een kwartier uurs van Sadras, aankwamen. Met moeite herkende ik dezelve, want zij was in eenen puinhoop veranderd; doch de toop, die aan dezelve behoorde, stond er nog, hoewel gansch verwilderd. Een schoon boschje weleer. Ach! ik had er

zoo menig een aangename en vergenoegde dag in doorgebragt. Hier vonden wij een Peon van den Graaf van byland, die ons uit naam van zijnen Meester verzocht, bij denzelven af te stijgen. Daar de troepen van hyder alichan, in den oorlog van 1780, niet verder dan een weinig boven Madras stroopten, konden de Inwoners der Hollandsche Noorder-Kantoren, onbevreesd in dezelve blijven, schoon dat de Forten door de Engelschen vernietigd waren; doch te Sadras, ten Zuiden van Madras gelegen, en in het midden van het tooneel des oorlogs, was toen voor de de Inwoners geene zekerheid meer. Met den val van het Fort en het vertrek der Hollanders als Krijgsgevangenen naar Madras, en den aftogt der Engelschen, die de plaats ingenomen hadden, naar Chinglepet, van waar ze gekomen waren, verlieten alle de Inwoners, tot den laatsten man, het dorp. De troepen van hyder, die er nu en dan, na dat het verlaten was, doortrokken, of er eenige dagen in verbleven, verwoestten en verbrandden wat zij konden; de gierende regens van den Mousson stortten de

leemen hutten en huizen voor een groot ge deelte ter neder, - en het gansche, weleer zoo bloeijende, Etablissement, was welhaast eene wildernis, eene schuilplaats voor wilde dieren. Zoo vond ik het in 1784, het was toen bijna onkenbaarMen zie mijne Reize van Madras naar Ceilon.. Gewis iemand, die eenige kennis van den toestand der zaken, na den oorlog op de Kust, had; wist, dat het gansche land verwoest, de Inwoners uit hunne bezittingen en dorpen verdreven, en twee derde gedeelte derzelven door het zwaard en den honger waren omgekomen; dat de overigen in de bitterste armoede en ellende rondzworven, of naar andere en verre gewesten waren gevlugt; iemand, die met het bekende verval en de ruïne van 's Compagnies handel op de Kust, bekend was, wist, dat geene welhebbende Inlanders of Kooplieden, zich weder in eene plaats zouden nederzetten, die gansch verwoest was, waar zij geene de minste zekerheid voor

hunne personen en goederen hadden, doordien er geene sterkte noch garniseen was, om hun te beschermen; iemand, die wist, dat de omleggende dorpen langs Zuider Choromandel, bijna alle vernield en verbrand, en de Wevers dood of weg waren, iemand zeg ik, die deze omstandigheden, en nog vele andere, te lang hier op te noemen, kende, zoude het gewis immer in zijn hoofd hebben gekregen, om het Etablissement van Sadras weder op te rigten. Maar neen! - De Heeren van Batavia, of van Europa, zagen alle deze zwarigheden, deze onoverkomelijke hinderpalen, als niets aan, en zij besloten, Sadras, onder alle deze onmogelijkheden, weder te bezetten. Men zond ten dien einde, voor dit Kantoor, een Opperhoofd van Batavia, die tevens den dienst van Secunde te gelijk zoude waarnemen. Men gaf hem eenige klerken, met een paar dozijn Cipaaijs, en hier mede zouden ze dan vooreerst een begin met het herstel en de wederbevolking van dit dorp maken. De Heer Graaf w. van bijland was het, dien zij met de uitvoe-ring van dit moeijelijk, en bijna ondoenlijk ontwerp belastten. Het was natuurlijk, dat die goede Heer, eensklaps in deze wildernis, of in het midden van de puinhoopen van het volstrekt onbewoonde Sadras verplaatst wordende, gansch onbekend met des Compagnies vorigen handel op dit Etablissement, zonder voorbeelden, zonder boeken, zonder papieren, zonder iemand, die er hem het minste in konde onderrigten, raadgeven, of bijstaan, zich in de uiterste verlegenheid bevond, hoe hij het zoude aanleggen. Kapitein huau had Madras, eenigen tijd voor onze aankomst te Sadras, verlaten, met voornemen om naar Ceilon te vertrekken. Hij had, te Sadras komende, den Graaf gevonden, dien hij voorheen gekend had, en aan wien hij onze reize van Mazulipatnam, met alle de bijzonderheden, verhaalde. De Graaf, verstaan hebbende, dat ik de Sadrassche boeken, drie jaren lang voor den Secunde simons had gehouden, en tevens den post van Secretaris in die plaats had waargenomen, en hoorende, dat ik mij

te Madras, bij den Heer beisser bevond, schreef mij hierop terstond, en verzocht mij op de dringendste wijze, voor eenige dagen bij hem over te komen, en hem van hetgeen dit Etablissement en deszelfs vorigen handel en boeken betrof, eenig onderrigt te geven. Ik antwoordde hem, dat ik binnen kort naar de Zuid stond te vertrekken, en hem zoude komen spreken. Hij bad mij in eenen tweeden brief, hem den dag van mijn vertrek van Madras te melden, hetwelk ik had gedaan. Hij had hierop een Peon te Wellekaren-Chauderie, die aan den grooten weg van Madras ligt, geplaatst, om mij op te wachten, uit vreeze dat ik mogt voorbij gaan. De gewaarwordingen die mij bij de intrede van dit dorp bevingen, kan ik niet beschrijven; eene weemoedigheid, eene beklemdheid, eene neiging om te weenen, spijt, woede en wraakzucht tegen de Engelschen, de veroorzakers van alle de rampen die de Kust en derzelver Inwoners zoo vreesselijk hadden getroffen, en den val van Sadras na zich sleepten, ach! zij hadden al het geluk, alle de liefelijke vooruitzigten

van een stil en vermakelijk leven, dat ik mij te Sadras beloofde, en dat ik er reeds genoot, vernietigd; deze onverwachte en voor mij smertelijke gebeurtenis, had aan mijnen levensloop eene gansch andere rigting gegeven, en eene reeks van rampen en tegenspoeden over mij gebragt. Ik herkende terstond den Ala aan den ingang van het dorp, hij stond nog in alle zijne kracht daar, zijn kroost had zich zigtbaar vermeerderd, en besloeg eene ruimere vlakte dan voor eenige jaren; schoone, prachtige boom, ik zal u nooit vergeten. Hier naar de breede zitbank, die rondom den gedrochtelijken stam gemetseld was, naar de koele en digte schaduw van dezen weldadigen boom, ijlden de vermoeide reizigers, om van den langen weg uit te rusten, en voor de brandende stralen der middag-zon eene schuilplaats te vinden; hier was de vergaderplaats van allen, die de frissche lucht wilden scheppen, of een middagslaapje doen, die zich den tijd wilden verdrijven met het schaak of damspel; vrouwen die sponnen, terwijl hare kinderen in het zand voor haar heen speelden; het was het

Indiaansche koffijhuis van Sadras, en gelijk onze koffijhuizen, ook de geliefde toevlugt voor lediggangers en luiaards; doch in stede van de warme en de gezondheid schadelijke dranken van thee en koffij, vond men er de verfrisschende lanjas en longa of andere smakelijke en verkoelende vruchten, agapé, avella, enz. alle hetwelk door eenige vrouwen den geheelen dag door, tot gerief van den hongerigen en dorstigen, verkocht werd. Hier zaten in de koele avondstonden de Chittijs en Banians en berekenden hunne winsten. Hier kwamen somtijds Pundiets, lazen in de poerams of redeneerden over hunne gewijde schriften. Eerwaardige grijsaards kwamen er bij elkanderen om een avondluchtje te scheppen, kooplieden om over hunne zaken te spreken, en hunne arbeidslieden af te betalen, of met hunne Kanaka's af te rekenen; alle de bezigheden van den verstreken dag, werden onder dezen boom afgedaan, en voor den volgenden dag bepaald; al het nieuws dat er in de plaats was voorgevallen - de goede en kwade tijdingen die men

door brieven of anderzins uit vreemde landen had ontvangen, werden, volgens de gewoonte der Malabaren, met een groot geschreeuw en handgebaar verhaald; alles, wat geen geheim was, konde men daar vernemen. Hier zat ik menigmaal om hen aan te hooren, mij met het gewoel te vermaken, of met de Pelgrims, die uit verre landen kwamen, te onderhouden. Eindelijk traden wij bij den Graaf af, die ons met de hartelijkste betuiging van blijdschap ontving. Hij had het buitenhuis van het voormalig Opperhoofd de neys, dat bijna gansch was vervallen, weder wat te regt laten maken, en van de puin en het onkruid, waarmede het vervuld en bedekt was, laren zuiveren, zoo dat het weder eenigzins bewoonbaar was geworden; de andere Compagnies dienaars die hij bij zich had, bestaande uit een Equipagie-opziener, een paar Klerken, en omtrent dertig Cepaaijs, woonden in de minstbeschadigde huizen en hutten, voor het overige, alhoewel de wederbezetting van dat kantoor reeds sedert eenen geruimen tijd was begonnen, hadden er zich echter nog maar weinige In-diaansche huishoudens neder gezet, de meesten waren arme eenloopende menschen, die men nog met geld en andere noodwendigheden moest voorzien en te hulp komen; ook had de Graaf een roomsch Priester uit Goa, die zich te St. Thomé bevond, weten te overreden, om zich te Sadras neder te zetten en de kerk, die ook zeer geleden had, weder wat te regt te brengen, doch er was weinig waarschijnlijkheid dat er zich in de eerste tien jaren menschen genoeg zouden bevinden, om dit Etablissement weder aan den gang te brengen, en wat zoude het dan nog al zijn, zoo het dorp al weder bevolkt en opgebouwd was; aan handel moest men niet denken, want geene kooplieden van vermogen zouden er willen wonen, zoo lang er geen Fort was of garnizoen lag, de Wevers, de Chitsen- en Lijnwaadschilders, van waar zouden die komen, in een bijna uitgestorven land. Sadras, zonder Fort, zoo als het nu was, en onder de vexaties der Engelschen te Madras, die allerlei list en geweld in het werk stellen, om onzen handel, overal waar zij kunnen, te dwars oomen, zoude toch niet dan eene zware last-post voor de Maatschappij zijn, want dat het tot zijnen vorigen luister, in de eerste twintig jaren, zoude komen, was geheel niet waarschijnlijk. Het werd welhaast door het dorp ruchtbaar, dat ik in hetzelve was. Verscheidene der vorige Inwoners, die mij kenden, (ach! er waren nog eenige uit de algemeene vernieling overgeschoten en gered, die hunne geboorteplaats, het geliefde plekje gronds, weder opgezocht hadden,) mannen on vrouwen, stonden in een troepje van verre, voor het huis van den Graaf, volgens de gewoonte der Indianen, met inééngeslagene armen, en mij toeknikkende met een vriendelijk gelaat, maakten mij onophoudelijk salams. Ik naderde hen, en schudde hun trouwhartig de hand. Zij verwelkomden mij met hartelijke blijdschap; wij spraken, als ligt is te denken, over den vorigen bloeijenden staat van het dorp, over het vermakelijk en gerust leven, dat wij er leidden, over de rampzalige slagtoffers des oorlogs, onder hunne familiën; - het waren smartelijke herinneringen van gelukkige tijden, - zij zullen, zij kunnen nooit op Sadras weder komen. Zoo haast als ik mij met schik van onzen vriendelijken Gastheer konde ontslaan, ging ik uit om Sadras nog eens te bezien; ik wilde niet verzeld zijn, en mijne aandoeningen alleen genieten. Het dorp, zoo verwoest als het was, had niets van deszelfs aantrekkelijkheid bij mij verloren; ik wandelde in hetzelve rond, tusschen de nog met gras en puin gevulde straten, met eenen ijver, met eene drift, met een weemoedig vergenoegen, als of het nog in zijnen vollen bloei stond. Ook de puinhoopen van het Fort moest ik nog eens van nabij bezigtigen; gaarne had ik het van binnen willen betreden, zoo het mogelijk ware geweest; doch alle de toegangen waren digt met ruigte verstopt, en tusschen de ingestorte muren en bolwerkenDe Engelschen hadden dit Fort, na dat zij het ingenomen hadden, mede laten springen. met onkruid en doornen bedekt, durfde ik mij niet wagen. Daar woonden nu alleen nachtuilen en vledermuizen, en de felle naga, of booze adder, verheft er sissend den dreigenden kop. Wij bleven drie dagen bij den Graaf, die

ons wel drie maanden en langer had willen houden; deze Heer overhoopte ons met beleefdheden. Ik gaf hem een uitgebreid schriftelijk onderrigt, hoe hij zich in alle voorvallende gelegenheden moest gedragen, en op wat wijze des Compagnies zaken en handel voorheen gevoerd werden; ik stelde zijne boeken behoorlijk op, corrigeerde zijne zesmaandelijksche rekening, en gaf hem alle mogelijke en noodige inlichting en raad. Wij hadden ons verblijf te Sadras op drie dagen bepaald; en hadden voor het laatst nog een vrolijke nacht. Indien mijne omstandigheden, en die van mijnen reisgenoot cockrel het hadden toegelaten, zoude ik er nog wel eenige dagen hebben kunnen en willen blijven, zoo zeer hing mijn hart nog aan deze plaats; ja, ik zoude er mij voor mijn gansche leven weder hebben kunnen nederzetten, en de voorslag en aanbieding van den Graaf met vreugde hebben omhelsd en aangenomen, die mij een zeer aanzienlijk salaris, de vrije tafel en andere voordeelen aanbood, indien ik wilde besluiten, bij hem te blijven, om

de post van Secretaris waar te nemen, en de Sadrassche boeken te houden. Ik heb vele plaatsen in Indië gezien, die in schoonheid boven dit dorp den prijs behaalden; doch geene, die ik zoo aantrekkelijk vond, waar ik zoo vele goede vrienden had, en met zoo veel vermaak, eensgezindheid en rust leefde. De drie jaren die ik er doorbragt, behooren tot de gelukkigste van mijn leven. Hier, in dit kleine Paradijs had ik besloten, mijne dagen tot aan hun einde door te brengen; doch mijn noodlot wilde niet, dat dit besluit zoude vervuld worden. De dag was nog niet aan den hemel, toen ik ontwaakte; zachtjes trad ik uit het huis, om nog eenmaal, gelijk ik weleer gewoon was te doen, in den vroegen morgenstond, dit geliefde dorp rond te wandelen; nog eenmaal wilde ik voor het laatst alle de plaatsen bezoeken, die mij weleer zoo lief en waard waren, om mij het vermaak en genoegen, dat ik er genoten had, te binnen te brengen. Ik doorliep op nieuw de eenzame straten, wandelde den vijver rond, in denwelken ik

mij pleeg te baden. Hoe wemelde het weleer in denzelven, 's morgens en 's avonds van menschen - nu was hij met wier en vuiligheid bedekt. Ik bleef voor mijne vorige woning staan, welke, even als die van mijne oude vrienden, in eenen puinhoop lag. Ik stelde mij hunnen en mijnen tegenwoordigen staat te voren, en denzelven met den toenmaligen vergelijkende, weende ik overluid; alles wat ik zag maakte zulk eenen smartelijken indruk op mij, en ik verdiepte mij zoo in mijne gedachten, dat ik, gedurig voortwandelende, geheel vergat, dat wij dien morgen moesten vertrekken. De zon was reeds aan den hemel, toen een Peon van den Graaf, die mij overal had wezen zoeken, mij kwam zeggen, dat mijn reismakker naar mij wachtte, en ik keerde haastig terug. Wij namen een hartelijk afscheid van den vriendelijken Graaf van byland, stapten in onze Palanquins, en zoo verliet ik, God weet met welk een hart, deze plaats, waar ik voortijds zoo gelukkig was. Arialchery ligt omtrent eene mijl bezuiden Sadras, aan de zee; dit dorp behoort aan de Hollandsche Compagnie. Hier was

weleer eene vermaarde steenhouwerij, en de beste zark en arduine vloersteenen werden hier gezaagd en geslepen. Toen ter tijd was het groot, en de Inwoners bevonden zich in eenen zekeren welstand; nu was het niet meer kenbaar. Ik zag alleen hier en daar eenige ellendige stroohutten, tusschen de klippen, in welke dit dorp ligt; alle de vorige bewoners van hetzelve waren weg, en de tegenwoordige waren een zeer gering getal, en lieden, die van andere plaatsen, door beloften en geschenken, derwaarts waren gelokt. Onze Koelies hielden hier een kwartier uurs stil, om te drinken, en hun ontbijt te nemen; ik had intusschen gelegenheid om met den Manigar of Opperste van het dorp te spreken, en vroeg hem, of er weder lieden in het dorp waren, die het steenhouwen en slijpen verstonden, en of men met dat werk weder bezig was of beginnen zoude? Hij haalde zijne schouders op, en uit hetgeen hij mij zeide, merkte ik wel, dat het nog eenen langen tijd zoude duren, eer men aan den arbeid zoude kunnen gaan, en het dorpje wel nooit weder tot dien staat zoude komen, waarin ik het gekend had. Omstreeks twee uren in den achtermiddag kwamen wij te Lingie Chitry Chauderie aan; dit is eene van de grootste soort, op de gansche kust, zij zoude wel duizend man gemakkelijk herbergen kunnen. Vóór den noodlottigen oorlog van 1780, had ik deze Chauderie eenige malen gepasseerd, en er mijne nachtrust in genomen, en ze altijd vol reizigers gevonden, en eens zoodanig, dat ik er naauwelijks plaats in konde krijgen; nu waren er op zijn hoogst tien of twaalf menschen in. Zoodanig is dit schoone Land ontvolkt en verwoest. De Chauderie zelve had ook veel door de heen en weertrekkende troepen van hyder alichan, zoo wel als van die der Engelschen geleden. In deze Chauderie werd ook voorheen canje en rijst aan de arme behoeftige reizigers uitgedeeld; doch dit alles had nu opgehouden. Het was laat toen wij te Alamparvé aankwamen, voorheen een van de schoonste en grootste dorpen van Zuider Choromandel, een aardsch paradijs weleer - doch nu eene woestenij. Mijn geval met den Jammadar en met

rosan alichan, schoot mij te binnenMen zie mijne Reize van Madras naar Ceilon., het gebeurde in deze zelfde Chauderie, in welke wij nu vernachten. Hoe vele wonderlijke en nog gevaarlijker ontmoetingen en gevallen waren mij niet sedert dien tijd over gekomen. Hier moesten wij wederom vuren aanmaken, waartoe ons het aanhoudend gehuil van jakhalzen, onder welke wij duidelijk het brullen van eenen tijger konden hooren, noodzaakte. Uit de niet ver afgelegene duinen, met digte struiken en kreupelbosch begroeid, kwamen deze dieren waarschijnlijk in het dorp om hun voedsel te zoeken. Het is ongelooflijk met hoe veel wild en verscheurend gedierte gansch Zuiden Choromandel, sedert den laatsten oorlog, is vervuld geworden, die uit de omleggende gebergten van Gaut en Gingi, door de ontallijke lijken, waarmede het gansche land bedekt was, waren aangelokt. Wij verlieten Alamparvé met het aanbreken van den dag, en trokken door het stille en eenzame dorp, waar slechts hier en

daar het geluid van menschen gehoord werd. Hoe woelig was het er voorheen om dien tijd! Hoe bezig was dan reeds elk! De wevers, met hun getouw onder de boomen te plaatsen, de herders met hun vee, enz. Zoo treurig en ontvolkt vond ik het overal; ik ergerde mij op iederen stap, dien wij voortreisden. En om den Lezer met herhalingen van verwoeste en afgebrande dorpen, en meest nog onbebouwde woeste landen en akkers, niet telkens te vervelen en te vermoeijen, zal ik er volstrekt niet meer van spreken. Omstreeks tien uren kwamen wij aan de rivier Palaar, 't welk zoo veel als Melkrivier beteekent. Deze rivier, die haren oorsprong uit het gebergte van Gingi heeft, vloeit, in den regen Mousson, met eene verbazende onstuimigheid naar beneden, en, door de bergstroomen onophoudelijk gevoed wordende, overschrijdt zij vaak hare boorden, sleept hutten, boomen, en wat haar in den weg komt, mede, en men is somtijds verpligt, voornamelijk in het begin van den regentijd, gansche dagen te wachten, eer men haar, zonder gevaar, kan overtrekken; doch nu was zij volstrekt droog, en wij wandelden

door dezelve, zonder zelfs het geringste plasje water te ontdekken. Het was een weinig voor zonnen ondergang, dat wij in Onoer kwamen. Ik had van harten gewenscht, dat wij in een ander dorp of Chauderie ons nachtverblijf hadden kunnen nemen, al ware het ook zelfs onder den blooten hemel geweest, ik zoude ten minste nog hebben kunnen slapen; doch nu was het mij onmogelijk, hoe weinig rust ik ook te Alamparvé genoten had. Onoer! - Mijne gedachten waren den ganschen nacht met de wreedheden, die de Engelschen in eene stad van dien naam begingen, bezig; ik kon geen oog toedoen; droefheid, medelijden, haat, schrik en afgrijzen, kwelden mij beurt om beurt. Onoer! - ik wenschte u voor altoos te mogen vergeten; geen dorp, geene stad, geen gehucht, behoorde ooit meer naar u genoemd te worden. Doch, wat zegge ik? - Neen! - Moge in elke provintie, in elke landstreek, eene stad of een dorp zijn, die dien naam draagt! Moge tevens, op alle de groote wegen, die naar dezelve leiden, in verschillende talen, de helsche woede der Engelschen,

waarvan zij in deze stadOnoer, den Nabab hyder alichan toebehoorende, is tusschen Panian en Bombay gelegen. zulke verschrikkelijke gedenkteekenen nalieten, vereeuwigd worden! Moge de gruwelen, die zij in dezelve pleegden, met onuitwischbare letters uitgedrukt staan, op dat een ieder wete, dat Kolonel mathews, die wreede afschuwelijke barbaar, de onschuldige Inwoners dezer ongelukkige stad, zonder reden, zonder oorzaak, en in spijt van zijn gegeven woord, tot den laatsten man uitroeide en verdelgde. Mathews, met tienduizend man, belegerde Onoer in 1782; de stad had gebrek aan ammunitie en levensmiddelen, daarbij een zwak garnizoen, en verdedigde zich maar twee dagen. De Gouverneur, geene mogelijkheid ziende, om dezelve voor zijnen meester te behouden, bood mathews eene Capitulatie aan, die dezelve toestond en teekende, daarbij het leven en den eigendom aan het garnizoen en de Inwoners heiliglijk verzekerende. Men opende de poorten, de Engelschen

trokken binnen, en - ô genadige God! - vermoordden in koelen bloede na de ontwapening, niet alleen het garnizoen, maar alle de onschuldige Inwoners dezer stad, mannen, vrouwen en kinderen. Een getal van tienduizend lieten deze helsche blanke barbaren over den kling springen! - alles werd vermoord, en de gansche stad zwom in bloed! Ik sprak zoo even, van in alle landschappen van Indië, eene stad of een dorp te hebben, die Onoer genaamd was, om deze verraderlijke moorddaad, aan zoo veel onschuldige menschen gepleegd, te vereeuwigen. Doch waarom juist Onoer? daar er zoo vele plaatsen zijn, waar zij nog gruwelijker huis gehouden hebben. Omanpoer schiet mij juist te binnen. - Lezer! hoor het rampzalig lot van de Inwoners dezer ongelukkige stad, en ijs! Omanpoer is eene bevestigde stad, in de provintie Bednoer of Canara. Mathews belegerde dezelve; zij werd, na eenen hevigen tegenstand, op het laatst stormenderhand door de Engelschen ingenomen. - En nu, teedergevoelige en menschlievende

Lezers! en gij ook, vrienden en verdedigers der Europeanen, en voornamelijk der Engelschen in de Indiën! Gij, die mij mogelijk, wegens den haat, die ik in alle mijne Werken of Reisbeschrijvingen, tegen deze Natie doe en heb doen blijken, laken en verachten zult, of reeds gelaakt en veracht hebt; gij Directeuren van Zendelings Genootschappen in Engeland en van andere Natiën, die de zachtzinnige, deugdzame Heidenen wilt bekeeren; gij Zendelingen zelven, die door Indië, met het Evangelium van den God des vredes rondzwerft, en het deze volkeren aanbiedt, terwijl uwe landgenooten, uwe broeders in den geloove, oorlog en verwoesting alom verspreiden, met den dolk, het zwaard en het vergift om zich heen woeden, en op de onschuldige Indianen zulke gruwelen uitoefenen, waarvoor de duivel zelf zich schamen zoude. Luister naar mij! Wat ik u hier zal verhalen, is geen verdichtsel; het is de zuivere waarheid, - letterlijk waar. In Omanpoer, dat de Engelschen stormenderhand veroverden, massacreerden zij het gansche garnizoen, uit achttien honderd

man bestaande; een enkele ruiter, zwaar gewond, ontkwam alleen deze slagting. Wat is dit? zal men zeggen, - dergelijke massacres zijn zelfs niet vreemd in het verlichte en beschaafde Europa. Waarde Lezer! het is ook daarover niet, dat ik wilde spreken. Ik zelf zoude verscheidene steden hier in Europa kunnen opnoemen, die stormenderhand zijn ingenomen, en waar de kinderen in de wieg, die even zoo onschuldig aan den oorlog, als hunne ongelukkige ouders waren, niet verschoond werden. Doch het gruwelstuk der Engelschen te Omanpoer, overtreft dunkt mij, nog alles, wat ik, zelfs in de oudste geschiedenis, van dien aard heb gelezen. De Inwoners van die stad hadden, toen dezelve bestormd werd, hunne jonge vrouwen en dochters in eene pagode gesloten, om ze voor de eerste drift der brutale Engelsche Officieren en Soldaten te bevrijden; doch deze afschuwelijke moordenaars ontdekten de schuilplaats dezer sidderende en beangste schepsels, nadat zij hunne satansche woede aan het garnizoen en het grootste gedeelte der arme Inwoners reeds hadden gekoeld. De tempel werd met geweld open gebroken, en in minder dan twee uren, zag men over de vier honderd van de schoonste vrouwen en jonge dochters, door de bajonetten doorboord, in haar bloed wentelende en den laatsten snik geven, nadat de afschuwelijke monsters haar eerst van hare juweelen en kleederen die zij droegen, beroofd, en het uiterste geweld en brutaliteit aan haar hadden gepleegd. Een der Cipaais, een ooggetuige van deze schrikkelijke moord aan deze weerlooze schepsels, verhaalde mij, met de tranen in de oogen, dat zij, uit enkele baldadigheid, de lijken van deze naakte vrouwen op eenen hoop bij elkanderen droegen, en er eenen ganschen berg van vormden. O schrikkelijk! schandelijk! afschuwelijk! Laat het eene zwarte onuitwischbare vlek, in hunne geschiedenis uitmaken! Laat het bewaarheid worden, wat rainal, die het honderdste gedeelte van hunne gruwelen niet bewust was, van hun zegt: ‘dat de Engelschen in de Indiën, in wreedheid de schrikkelijkste barbaren te boven gaan.’ Neen, de Spanjaarden, die sedert hunne aankomst in Amerika, binnen den tijd van eenige jaren, over de dertig millioenen menschen ombragten; die de ongelukkige Indianen bij duizenden in de mijnen lieten omkomen; bij duizenden ophingen, en levendig bij kleine vuren roosten of verbranden; die hen door daartoe afgerigte bul- of bloedhonden lieten verscheuren, en deze zelfde honden, met de jonggeborene kinderen van de rampzalige Indianen voedden; deze fanatiquen, die door eenen blinden religieijver aangevuurd en vervoerd, het Opperwezen eenen dienst geloofden te doen, met de Heidenen van den aardbodem te verdelgen, zijn verschoonbarer dan deze, in de nu verlichte tijden geborene Engelschen. Ik kan, ik zal het nooit vergeten. - Neen! de Europeanen zijn tot de ijsselijkste gruwelen in staat. Vierhonderd schoone jonge vrouwen en maagden, na dezelve op de afschuwelijkste en beestachtigste wijze mishandeld te hebben, in koelen bloede met de bajonetten te vermoorden! - Groote God! - en wij durven nog van Wilden en Canibalen spreken! Verontwaardiging verliest zich in verbaasdheid! Zulk een stuk van schrikkelijkheid gaat alle geloof te boven. Hoe is het mogelijk, dat menschen, die het Christendom belijden en voort willen planten; er toe in staat zijn! - Christendom! - Gij wangedrochten, gij huichelaars, gij verscheurende wolven, gij onbarmhartige tirannen van Indië! - die u voor de gansche wereld, voor alle brave en weldenkende lieden, niet schaamt, Zendelingen in de landen, die gij met roof en moord vervult, te begeeren, om deugd, menschlievendheid, vreeze Gods, en liefde tot Hem en den naasten, aan deze diep vernederde en geslagene volkeren, te prediken, terwijl gij, terzelver tijd, hunne landen inneemt en verwoest, hen van hunne bezitringen berooft, hunne vrouwen en dochters verkracht en vermoordt, en oorlog, hongersnood, ramp en ellende, over dat gansche werelddeel verspreidt - gij durft nog van Godsdienst spreken? Doch Hij, die boven de starren woont, zal eens zijnen wrekenden arm over u uitstrekken! het bloed der millioenen, die gij aan den hongersnood en het zwaard hebt opgeofferd, het bloed der onschuldige vrou-wen en maagden van Omanpoer, en van zoo vele andere steden, roept, gelijk het bloed van abel, tegen den hemel, en zal, hoop ik, niet te vergeefs roepen. De zuchten der ongelukkige Indianen, die gij onder uwe voeten in het stof treedt, zullen buiten allen twijfel, op zijnen tijd verhoord worden, en gij zult eens al de rampen, de ellende en de smaad in dubbele mate beproeven en ondergaan, die gij zoo wreedelijk over deze deugdzame en onschuldige menschen uitstort. Het was eerst tegen den morgen dat ik in slaap geraakte, waaruit ik echter weldra door mijnen reismakker weder gewekt werd, om koffij te drinken, die hij francisco had laten klaar maken, en die mij zeer verkwikte, en omstreeks zeven uren vertrokken wij van Onoer. Ik was blijde dat wij deze plaats verlieten, die mij zulk eene slechte nachtrust had veroorzaakt, weinig denkende, dat ik wel-haast nog akeliger en verschrikkelijker nachten in dit dorp zoude doorbrengen. Tegen den middag kwamen wij te Canjemér, een schoon dorp, en nog in eenen redelijk goeden staat. De Chauderie had ook niet veel geleden, en wij vonden in dezelve eenige Cafchie cowries en Sipais. Hier hadden de Engelschen voor vele jaren eene Factorij, doch na den inkoop van het Fort St. David, werd dezelve opgebroken, en den Handel naar laatstgemelde plaats overgebragt. Canjemér ligt drie mijlen van Pondicherij; hier begint het Roode Zand, of zoogenaamde Coteau, zoo als de Franschen het noemen. Het is een natuurlijke dijk, van roodachtig grof zand, die zich tot Pondicherij, en van daar naar het zuiden tot Vilnour uitstrekt. Deze dijk wordt in de Malabaarsche taal Perembé genoemd, naar een dorp van dien naam, in hetwelk zich een zeer fraaije, groote, gemetselde vijver bevindt. Op deze dijk hadden de Franschen, toen zij nog in hunnen bloei in Indië waren, buitenplaatsen en lusthuizen; doch de En-gelschen hebben dezelve in het jaar 1761 meest vernield, en deze stad, de schoonste van gansch Indië, tot eenen puinhoop gemaakt. Het Landschap rondom Pondicherij is allerverrukkelijkst, en was, voor den oorlog, wel tien mijlen in de rondte, met aldeas (dorpen) als bezaaid; doch nu waren de meesten weg, en die er zich nog bevonden, naauwelijks half bewoond. Het was omstreeks zeven uren 's avonds, toen wij te Pondicherij aankwamen. Mijn oude huiswaard telemaque, bij wien ik altoos pleeg te logeren, was dood, dit had mij een Franschman te Madras verhaald. Hij had mij eene andere herberg gerecomandeerd, die door eenen jolly werd opgehouden, dien ik, door eenen brief, had verzocht, twee kamers voor ons gereed te maken, denzelven tevens den dag, dat wij van Madras zouden vertrekken, mededeelende. Toen wij in deze herberg aankwamen, vond ik er reeds eenen brief van mamia, die zij, een dag na ons vertrek, met

den TappalMen heeft in Indië geene postwagens nog rijdende brievenpost, maar eene loopende. In alle groote steden, als Calcutta, Madras, Pondicherij, Tansjoer, Nagapatnam, en vele andere, heeft men Postkantoren; van daar gaan alle avonden de brieven door geheel Indië. De lieden, die dezelve dragen, noemt men Tappals, ook Dhaak; er zijn er altoos twee, de eene draagt de brieven in een valies op zijnen rug, de andere heeft een heel klein trommeltje, dat een schel en doordringend geluid maakt, en op hetwelke hij onophoudelijk slaat, zoowel om de slangen en wilde dieren, die zich in hunnen weg mogten bevinden, te verjagen, als om degenen, die hun moeten aflossen, van hunne aankomst te verwittigen. Alle twee mijlen zijn kleine hutjes, waarin twee of drie mannen wonen, dat mede briefdragers zijn. Zoodra zij aan het trommeltje hooren, dat de brieven aankomen, staan zij gereed, nemen de valies met brieven, die de andere voor hunne voeten op den grond nederwerpt, op, en begeven zich terstond, even als de vorigen, met dezelve voorwaarts aan het loopen; en zoo gaan deze brieven van hand tot hand. De eene Briefdrager zal nooit aan den anderen de brieven of het valies overgeven, maar hetzelve voor zijne vooten nederwerpen, - een bijgeloof. had afgezonden. Dezelve was vervuld met de vurigste liefdesbetuigingen en verlangen naar mijne spoedige terugkomst. Zij was den dag van mijn vertrek onpasselijk geweest; de moeijelijkheid in het ademhalen, en de steek in hare borst, die zij gedacht had kwijt te zijn, hadden zich weder geopenbaard; doch zij had zich des anderen daags weder vrij beter bevonden. Mijn Dobash sprak mij, in een postscriptum over mijne eigene zaken, doch van hare onpasselijkheid niets, dat mij zeer verwonderde; alleenlijk schreef hij mij, om zoo schielijk als mogelijk terug te komen. Ik was nog geen drie dagen te Pondicherij geweest, of ik werd door eene koorts aangetast, die mij wel negen dagen lang bedlegerig hield. De Heer choiselle, een Roomsch Zendeling en tevens Geneesmeester, oefende, (tot zijnen lof moet het gezegd zijn,) in plaats van rond te zwerven, om Heidenen te bekeeren, eene nuttiger bezigheid, namelijk, om de ellende van zijnen evenmensch te verligten. Van de rijken nam hij eene geringe betaling, voor zijne moeite en medicijnen; doch de armen genas hij om niet. God beloone hem daar voor! Hij had zich op de geneeswijze der Indianen toegelegd, en genas alle zijne zieken

met Inlandsche kruiden. Dit, en zijne kennis van de taal des lands, die hij in den grond verstond, gevoegd bij zijne andere medicinale kundigheden, maakten, dat hij verbazende kuren deed, en van alle kanten zieken bij hem kwamen, om met hem te raadplegen. Hij had mij, toen ik te Sadras woonde, van eene zware en langdurige ziekte genezen, zoo dat wij oude kennissen waren; en door zijne hulp kwam ik de koorts weldra te boven. In dien tusschentijd had ik weder een brief van mamia ontvangen, van bijna even denzelfden inhoud als de vorige, vol liefdesbetuigingen. Zij schreef mij, dat hare pijn in de borst zich wel niet had verergerd, doch dat zij er een zwaren hoest bij had gekregen, en bezwoer mij, zoo haast mogelijk, weder te keeren. Deze aanhoudende pijn in hare borst, door eenen hoest verzeld, maakte mij ongerust. Ik had haar van mijne koorts niets geschreven, om haar niet angstig of bedroefd te maken; alleenlijk zeide ik haar, dat mijne terugkomst niet zoo spoedig zoude plaats hebben, als ik wel wenschte, doordien mijne bezigheden mijn tegen verwachting nog

wel een paar weken langer te Pondicherij zouden ophouden. Ik verzocht haar zich wegens mijn afzijn niet te kwellen, verzekerde haar van mijne liefde, en beval tevens mijnen Dobash, haar den besten Waitium van Madras te beschikken, en geene kosten tot hare genezing te sparen. Alhoewel ik mij nog niet volkomen in staat gevoelde, om de reize verder om de Zuid te ondernemen, haastte ik mij echter, om mijne zaken te Pondicherij, zoo schielijk mogelijk, af te doen. Eindelijk was ik klaar, en beval francisco de noodige Palanquin-Koelies, tot naar Tranquebar voor mij te bestellen, des anderendaags na den middag wilde ik vertrekken. Het was elf uren des avonds, toen ik van eenen vriend, bij wien ik ten eten was geweest, weder te huis komende, een brief voor mij vond. Zeker, dacht ik, van mamia. Ik opende dezelve, Hemel! hoe verschrikte ik! mamia was weg, - niemand wist waar heen! Mijn Dobash was, volgens gewoonte, des morgens aan hare woning gekomen,

om te hooren, of zij ook iets begeerde, of te belasten had; doch had haar niet te huis gevonden. In de gedachte, dat zij naar het bad, of den vijver was gegaan, wachtte hij naar hare terugkomst tot twaalf uren, wanneer hij naar huis ging om te eten, niet twijfelende, of zij was bij de Daija, waar zij wel meer pleeg te gaan, en er somtijds wel een ganschen dag konde doorbrengen. Om vier uren des achtermiddags kwam hij weder; mamia was nog niet terug. Dewijl hij haar noodzakelijk spreken moest, wegens eenen brief, dien hij aan mij wilde schrijven, ging hij naar het huis van de Daija, in het vaste vertrouwen, dat zij zich daar zoude bevinden, want zij had en hield met niemand anders kennis en vriendschap dan met deze oude vrouw. Doch hoe verwonderd was hij, de deur gesloten, en niemand te huis te vinden. De buren zeiden hem, dat zij 's morgens zeer vroeg met een jong meisje was uitgegaan, ieder met een pakje in de hand. Dit jonge meisje konde niemand anders dan mamia zijn. Hij had tot tien uren op hare stoep blijven zitten, en was toen weder naar de woning van mamia gegaan, waar hij den ganschen nacht naar haar had zitten wachten. In één woord, hij schreef mij, dat hij reeds sedert drie dagen, dat mamia en de Daija weg waren, niet anders had gedaan, dan vergeefs de gansche stad op en neder te loopen, om haar te zoeken. De hoop, dat hij haren oponthoud nog zoude ontdekken, of dat zij van zelve zoude wederkomen, gevoegd bij de droefheid die hij wist dat mij dit geval zoude veroorzaken, waren de reden, dat hij er mij niet voort den eersten dag kennis van had gegeven. Het was hem een raadsel, en hij konde volstrekt niet begrijpen, wat haar had kunnen bewegen, om, zonder aan iemand een woord te zeggen, of er de minste blijk van te geven, zoo in stilte te ontvlugten. Hij vreesde, dat het oude wijf, die mogelijk het stille leven moede begon te worden, haar had bepraat, om mij te verlaten, en weder voor Soetredharie te gaan spelen; dat hij echter aan den anderen kant met de vurige liefde, die zij mij altoos scheen toe

te dragen, en haar gestadig zuchten en verlangen naar mijne terugkomst, niet konde overeen brengen. Eenige dagen na het ongeluk met de Chialeng, was een Goenékaren, (Waarzegger) bij haar aan huis gekomen, die haar verzocht had, haren Horoskoop te mogen trekken, hetwelk zij hem had toegestaan; doch wiens voorzeggingen, buiten hare verwachting, niet voordeelig voor haar uitvielen. In plaats van geluk, lang leven, kinderen en dergelijke, waarmede deze Goenékarens degenen die hun te werk stellen, gemeenlijk vleijen, had hij haar gezegd, dat zij een' minnaar had, dien zij welhaast voor altoos zoude verliezen, of van denzelven gescheiden worden; zonder dat hij zich over de oorzaak van deze scheiding, op wat wijze, en wanneer dezelve moest plaats hebben, verder wilde uitlaten, hoe zeer mamia hem ook daarom had gesmeekt, en hem geld aangeboden. Van dat oogenblik af, begon zij treurig en neerslagtig te worden, en deed in hare eenzaamheid niet dan weenen, en zich over haar noodlot beklagen. Mijn Dobash, die dit Horoskooptrekken

als een enkel tijdverdrijf had aangemerkt, ziende welk eenen diepen indruk de voorzegging van dezen bedrieger, zoo als hij hem noemde, op haar had gemaakt, had, zoo als hij mij schreef, alle zijne welsprekendheid in het werk gesteld, om haar van de valschheid en het bedrog van dergelijke voorzeggingen te overtuigen, mogelijk had zij eene geheime vijandin, die den Goenékaren daar toe had omgekocht, om haar deze droefheid en schrik te veroorzaken. Ik had haar al te groote blijken van mijne liefde gegeven, dan dat ik haar zoude verlaten, en dergelijke andere troostredenen meer, die hij haar zeide. Zij had hem geantwoord, dat zij wegens mij in het minste geene ongerustheid had; hare eenigste vrees was, dat zij vóór mijne terugkomst van de reize om de Zuid, dood zoude zijn, dit meende zij, was de eeuwige scheiding, waarop de Goenékaren had gedoeld, en dit denkbeeld, zeide hij, van binnen kort te moeten sterven, en mij niet weder te zien, was de oorzaak van de geweldige droefheid en wanhoop, die zij bij mijn vertrek en afscheid had betoond. Zij was in die gedachten nog meer versterkt geworden, doordien zij zich reeds niet wel bevond. Sedert het ongeluk met de Chialeng, was zij niet gezond geweest, en had verscheidene malen eene soort van bloedspuwing gehad; hare onpasselijkheid zoo wel, als hare vrees, van door den dood van mij gescheiden te worden, had zij altoos zorgvuldig voor mij gezocht te verbergen, en hij had haar bij de PoeransPoerans, uittreksels uit de Vedam of Veeds (hunne heilige boeken). Poeran promaan (zoo gewis of waar als de Poerans), zijn de woorden die men gebruikt om iets te bevestigen of te verzekeren, en de Hindous zullen niet ligt deze soort van eed overtreden of onnut gebruiken. moeten zweren, er mij geen woord van te zeggen; doch, nu zij weg was, oordeelde hij zich van zijnen eed en belofte ontslagen. Sedert mijn vertrek van Madras, was hare ademhaling moeijelijker, en de pijn in hare borst sterker en aanhoudender geworden, waarbij zij nu en dan zwaar moest hoesten. Ook begon zij mager te worden, en oogenschijnlijk te vervallen, en deed

den meesten tijd niet dan weenen en naar mij te verlangen. Hij had haar den besten Waitium van Madras bezorgd, van wien zij ook medicijnen gebruikte. De sleutel van hare slaapkamer had zij mede genomen, zoo dat hij met de huisvrouw besloot, dezelve open te breken, om te zien, of zij ook eene ola, of brief had nagelaten, die haar verblijf, of de oorzaak van haar vertrek te kennen gaf, maar er werd niets gevonden. Zij had hare beste kleederen, ja zelfs hare juweelen te huis gelaten, en alles was nog op dezelve plaats geweest als gewoonlijk, ook had zij de huisvrouw den dag voor haar vertrek, nog de maandelijksche huur van de kamers betaald. Hij besloot zijnen brief, met mij te verzoeken, nog een paar dagen, zoo het mogelijk was, te Pondicherij te willen blijven, om, bij aldien hij binnen dien tijd iets van haar mogt vernemen, er mij terstond kennis van te kunnen geven. Ik weet niet hoe het kwam, dat ik over deze tijding, die mijn Dobash mij van het verdwijnen van mamia gaf, niet bijzonder verschrikte; ik was er meer van ver-wonderd, dan ontsteld, en maakte er mij in het minste niet ongerust over. Dat zij mij zoude hebben verlaten, scheen mij onmogelijk - volstrekt onmogelijk; als ik overdacht hoe vurig en teeder zij mij altoos had bemind, en welke sterke en ontwijfelbare blijken zij mij bij alle gelegenheden van hare trouw en verknochtheid had gegeven. Intusschen was het mij niet minder een raadsel waar zij zich met de Daija had naar toe begeven; het waarschijnlijkste was, dat deze laatste haar had weten te overreden, om heimelijk de eene of andere nabij gelegene heilige plaats, mogelijk Tiroekishna CondamEen heilige berg, eenige mijlen in het Zuidwesten van Madras, op dewelke een beroemde tempel staat., in bedevaart te bezoeken, zonder er mijnen Dobash iets van te laten blijken, uit vreeze dat hij haar zoude hebben willen verzellen, of hij er mij eerst over zoude hebben willen schrijven, en mijne toestemming afwachten. Ik versterkte mij zeer in dit denkbeeld, te meer daar ik mij herinnerde, dat zij beide mij eens haar

verlangen te kennen hadden gegeven, om den tempel op dien berg te bezoeken. - Ik was eenigzins ontevreden op haar, dat zij mij niet door eenen brief van haar voornemen had verwittigd; doch voor het overige veroorzaakte mij haar afwezen geene de minste zorg, de eenigste ongerustheid die ik gevoelde, was wegens hare ziekte, die ik echter zoo erg niet geloofde, als mijn Dobash mij schreef; ik oordeelde het eene zware verkoudheid te zijn, waar voor zij dezelve ook altijd aan mij had uitgegeven. Intusschen nam ik mij voor, de begeerte van mijnen Dobash te volgen, en zoo lang in Pondicherij te blijven, tot ik tijding van haar zoude hebben gekregen; binnen kort zoude ik wel een brief van haar ontvangen, dagt ik. Den tweeden dag 's avonds, het zal zeven uren geweest zijn, wij zaten juist aan het avondmaal, kwam men mij zeggen, dat er een Indiaan buiten aan de deur stond, die mijnen naam genoemd, en gevraagd had, of ik alhier logeerde, en die mij noodzakelijk wenschte te spreken. Ik kwam voor; het was een Malabaar. Hij vroeg mij op nieuw naar mijnen naam, en ik zeide hem denzelven. ‘Gij zijt het zelve, Mijn Heer!’ zeide hij. ‘Kent gij eene gewezene Danseresse, mamia?’ - ‘Mijn God! ja,’ riep ik vol van blijdschap uit, ‘ja zeker ken ik haar; weet gij waar zij is?’ - ‘Zij is bij mij aan huis.’ - ‘Bij u aan huis?’ viel ik hem driftig in de rede. ‘Waar? kom! breng mij terstond bij haar.’ ‘Mijn Heer!’ zeide hij, ‘ik wenschte dat ik in staat was, om u terstond bij haar te brengen; zij is verre van hier. Ik zie dat gij veel belang in haar stelt, schrik niet, en luister naar mij, - ik zal u alles verhalen.’ ‘Mijne moeder is eene Devedashie en wij wonen te Onoer.’ ‘Eergisteren middag bij geval in de Chauderie van ons dorp tredende, hoorde ik in eenen afgelegenen hoek iemand luid weenen, en zich beklagen. Ik trad nader, het was eene oude vrouw, die naast een jong meisje zat, dat op eene mat lag, en zeer ziek scheen te zijn.’ ‘Ik vroeg haar naar de oorzaak van hare droefheid, en wie zij waren.’ ‘Zij verhaalde mij, dat zij van Madras kwamen, en naar Pondicherij moesten, om iemand, die zich in die stad bevond, op te zoeken; dat hare dochter, door de sterke marschen, en de haast die zij hadden gemaakt, om nog in tijds die stad te bereiken, vóór dat de persoon, dien zij moesten spreken, van daar vertrokken was, zeer ziek was geworden, en volstrekt niet verder voort konde. Zij waren, zeide zij, van de Caste der Tevedias, (Danseressen,) en waren volstrekt vreemd in Onoer.’ ‘Haar toestand roerde mij, en ik bood haar een verblijf bij mijne moeder die ook van dezelfde Caste als zij was, aan, zoo lang, tot hare dochter, door zich uit te rusten, en medicijnen te gebruiken, van hare vermoeidheid en ziekte hersteld zoude zijn.’ ‘De oude vrouw was ten hoogste verblijd over mijne aanbieding, en na dat ik er mijne moeder van verwittigd had, bragt zij de zieke, die naauwelijks meer

op hare beenen konde staan, met behulp, der oude vrouw, naar onze woning, alwaar zij tegenwoordig nog is.’ ‘Zij is het, die mij naar u toe heeft gezonden, om u van haren toestand kennis te geven, en u te zeggen, dat, zoo gij haar nog levendig wilt zien, gij onverwijld bij haar moet komen. God dank, dat ik u nog heb aangetroffen! Haast u, Mijn Heer! en verlies geen oogenblik; zoo gij haar nog wilt spreken, moet gij dezen avond, ja terstond, op reis gaan. De Waitium van het dorp, dien de oude vrouw bij haar heeft laten roepen, heeft mij in vertrouwen gezegd, dat zij, naar zijn oordeel, geene drie dagen zoude leven.’ Sprakeloos van ontsteltenis, had ik hem al dien tijd aangehoord; ik kwam echter welhaast weder tot mij zelven; er was geen oogenblik tijd te verliezen, en, zonder mij verder met vragen en betrachtingen op te houden, riep ik francisco, en beval hem met allen spoed acht Koelies te bestellen, om mij nog dien nacht naar Onoer te brengen; zij moesten binnen een uur gereed

zijn, en aan de herberg komen. Ook moest hij tevens een half dozijn toortsen koopen. Ik vroeg den Juntrie, (want dit was hij,) of hij met mij naar Onoer wilde terug keeren; anderzins, zoo hij te zeer vermoeid was, konde hij te Pondicherij blijven, en op zijn gemak nakomen. Doch hij verkoos mij te verzellen, waar over ik, om vele redenen, blijde was. Ik gaf hem een paar ropijen om in haast wat te gaan eten, en op den bazaar eenige levensmiddelen te koopen, en verzocht hem binnen het uur wederom te zijn. De Heer cockrel was niet weinig verwonderd, toen ik hem mijn haastig vertrek te kennen gaf; ik verzweeg hem de ware reden, die er mij toe noodzaakten, als mede de plaats, daar ik naar toe ging, en zeide hem alleenlijk, dat een onverwacht geval, mij terstond naar Tranquebar riep, waar ik wel een dag of drie zoude blijven. Mijne koffers gaf ik den Kastelein in bewaring, en eer het negen uur was, zat ik reeds in mijnen Palanquin. Van mijne denkbeelden gedurende deze treurige terugreize, zal ik niet spreken, zij

waren allersmartelijkst, duizend onaangename aandoeningen vervulden beurtelings mijne ziel, terwijl ik daar, zoo aan mijne droevige gedachten overgegeven, in den Palanquin lag. Groote God! als ik haar eens kwam te verliezen, welk een langdurig hartzeer zag ik dan niet te gemoet! Hoe bitter zoude mij deze scheiding zijn! - Ik dorst er niet aan denken. Ik was hartelijk blijde, toen ik den dag zag aanbreken, en nog meer, toen wij een poos daarna Onoer van verre in het gezigt kregen. Het was omstreeks zeven uren des morgens, toen wij in dit dorp aankwamen. Ik liet den Palanquin in de Chauderie brengen, en met den Juntrie naar zijne woning tredende, bleef ik met hem achter den paggerPagger, eene muur van klei opgehaald, van omtrent een mans hoogte, die van achteren 1 a 2, van voren 5 a 6 treden afstand van de hut heeft, en rondom dezelve loopt. staan, tot er iemand uit de hut zoude komen. Wij hadden nog niet lang gewacht, of de Daija zelve verscheen; ik riep haar

zachtjes, en in een oogenblik was zij bij mij. Zij viel voor mijne voeten, sloeg op hare borst, en begon luid om hare poetrie (dochter) te jammeren; doch haar met een vergramd gelaat gebiedende te zwijgen, en op te staan, voer ik hevig tegen haar uit, dat zij mamia had toegestaan, deze reize te voet te doen, en haar mogelijk zelve daartoe had over gehaald; aan haar zoude ik al het ongeluk wijten, dat hier door konde ontstaan. Zij verschoonde zich met te zeggen, dat wel verre van haar tot deze reize bepraat te hebben, zij haar dezelve, in tegendeel, ten sterkste had afgeraden; doch dat zij volstrekt naar geene redenen had willen luisteren, en haar gedreigd had, zoo zij haar weigerde te verzellen, geheel alleen op reis te zullen gaan. ‘De redenen,’ vervolgde de Daija, ‘die zij bijbragt, om dezelve te voet, en niet in eene Doelie te doen, was, dat zij tegen den grooten omslag en nasleep opzag: er zouden ten minste drie Doelies moeten zijn, eene voor haar, eene voor mij, en de derde voor den Dobash, die ons

niet alleen zoude hebben laten vertrekken, en er buitendien eerst over zoude hebben willen schrijven, en uw antwoord en toestemming afwachten; en zoo gij die al gaaft, dat nog onzeker was, vreesde zij, dat eer dezelve zoude zijn gekomen, zij reeds dood, of niet meer in staat zoude zijn, de reize te ondernemen, en zien en spreken moest zij u, zoo als zij zeide, alvorens zij voor eeuwig hare oogen sloot. Ook schaamde zij zich, bij u aan de herberg, met zulk eenen stoet van Doelies en volk te komen, u op zulke groote onkosten te jagen, en u in uwe bezigheden hinderlijk te zijn.’ ‘Ziende dat ik niets op haar vermogt, namen wij in 's Hemels naam onze reize aan. Een Koelie, die ons niet kende, gaven wij een paar fanams, om aan uwen Dobash te zeggen, dat hij zich over mamia niet ongerust behoefde te maken, en zij binnen eenige dagen weder terug zoude zijn; - of de man zijne boodschap gedaan heeft, is ons onbewust.’ ‘De eerste dag ging alles redelijk wel, en mamia, hoewel zeer vermoeid, was echter fris en opgeruimd, doch, den

tweeden en derden dag, maakte zij zulk eenen haast om voort te komen; deed, wat ik haar ook bad en zeide, zulke sterke marschen, dat zij reeds af was, toen wij Lingie Chitty Chauderie kregen. Wij bragten het echter den vierden dag, 's avonds tot Alamparvé, van waar, wij met den dageraad naar Onoer vertrokken; doch onder weg werd zij zoo ziek, en hare pijn in de borst en benaauwdheid vermeerderde zoodanig, dat wij met groote moeite Manipoer bereikten; het was, reeds laat en duister, toen wij in de Chauderie aankwamen. Zij kreeg dien nacht eene felle koorts, en wilde niets eten.’ ‘Ik trachtte haar te overreden, om een paar dagen uit te rusten; doch zij weigerde het volstrekt, en zoo ziek en zwak als zij was, begaf zij zich den volgenden morgen weder op reis.’ ‘De Hemel weet,’ vervolgde de oude, ‘wat ik onderweg met haar heb uitgestaan, en hoe wij nog te Onoer kwamen; wij waren den ganschen dag daarover bezig, alle oogenblikken moest zij rusten. Eindelijk bereikten wij, wel twee uren na

zonuen ondergang de Chauderie van dit dorp. Gansch ziek, en ter dood toe afgemat, wierp zij zich in eenen hoek van dezelve neder, en de koorts, die haar den ganschen dag niet verlaten had, verhief zich weder in den nacht. Den volgenden morgen wilde zij de reis weder voortzetten; doch het was haar volstrekt onmogelijk, zij konde niet meer op hare beenen staan.’ ‘Ik was in de grootste verlegenheid, en wist niet wat te beginnen; wij waren vreemd in dit dorp, waar zoude ik met haar heen! De Chauderie was geene behoorlijke plaats voor uwe zieke vriendin, en ik begon bitter over den droevigen staat waar in wij ons bevonden, te weenen, toen gelukkiglijk, deze vriendelijke man, (op den Juntrie wijzende,) mijne klagten hoorende, zijne goede moeder overreedde, om ons bij haar in te nemen, waarvoor God en gij haar zekerlijk zullen beloonen.’ ‘Ach, Mijn Heer!’ borst zij in eenen vloed van tranen uit, ‘uwe mamia is zeer ziek! Wij hebben een Waitium van het dorp bij haar laten komen, die haar

medicijnen geeft, en die zij, niettegenstaande haren afkeer voor dezelve, ook inneemt; doch zij schijnt alle hoop van leven te hebben opgegeven. Haar eenigste roepen en verlangen is, u voor harren dood nog eens te zien, en u een, laatst vaarwel te zeggen.’ ‘Het is mij onmogelijk u de blijdschap uit te drukken die ik gevoel nu gij hier zijt; uwe tegenwoordigheid zal gewis meer dan de medicijnen tot hare genezing bijdragen, zoo er nog eenige hoop van genezing is; zij heeft eene zeer pijnlijke nacht gehad - nu eerst voor een uur is zij in eenen sluimer gevallen.’ Ik was diep ontroerd en getroffen door dit treurig verhaal, en konde mijne tranen niet wederhouden; de gedachten echter dat hare ziekte meest uit vermoeidheid en hart kwelling voortsproot, deden mij hopen dat zij wel spoedig weder zoude herstellen. Ik beval de Daija zachtjes te rug te keeren, haar te laten slapen, en haar niet dan voor zij ontwaakte, voorzigtig van mijne aankomst kennis te geven, terwijl ik zoo lang voor de hut zoude wachten. Zij ging, doch een oogenblik daarna kwam zij schie-lijk uitloopen om mij te roepen, en ik trad binnen met eenen wankelenden tred en met eene beklemdheid en aandoening, die ik onmogelijk kan beschrijven. Zij lag op eene mat; ik schrikte tot in mijn binnenste, toen ik haar gewaar werd; ach! zoo had ik mij haar niet kunnen verbeelden! Hoe veranderd was zij! hoe zeer veranderd was dit schoon en bloeijend gelaat, deze schitterende oogen vol vuur, die nu doodsch en diep in haar hoofd gezonken lagen! Hoe vervallen was dit anders poezele meisje! alle hare bekoorlijkheden waren verdwenen, naauwelijks konde ik haar herkennen. Zij gaf een schreeuw van blijdschap toen zij mij gewaar werd, en deed haar best om zich op te rigten, doch het was haar onmogelijk, de Daija moest haar helpen, en hare vermagerde armen toen naar mij uitstrekkende, omhelsde ik haar teederlijk; zij weende overluid aan mijnen hals. Hoe zeer ik ook had voorgenomen mij sterk te houden - konde ik mij niet beletten mijne tranen met de hare te mengen. ‘Mijn waarde! mijn dierbare Heer!’ zeide zij eindelijk, met blijdschap in haar gelaat,

hoe zeer ben ik u verpligt voor de moeite en goedheid die gij hebt, van uwe stervende mamia nog eens te komen zien; mijn wensch is nu vervuld, en niets ontbreekt mij meer; het schijnt mij toe dat ik niet meer ziek ben, zoo veel heeft uwe tegenwoordigheid op mij gewerkt.’ En wezenlijk, hare doodelijke kleur verlevendigde zich, hare oogen hernamen eenigzins hunnen luister, en het zoete lachje kwam nog een oogenblik op hare lippen. De blijdschap van mij te zien werkte op den vermoeiden geest als eenen troostelijken balsem, en gaf aan hare ontdane wezenstrekken een gedeelte der bekoorlijkheden te rug, die er nog niet lang geleden in getroond hadden. ‘Ach, mamia!’ riep ik met eene soort van wanhoop en verdriet uit, ‘wat hebt gij gedaan! hoe eigenzinnig en dwaas hebt gij gehandeld! waarom toch waart gij zoo achterhoudend, zoo wel omtrent uwe ziekte, als wegens de angst en ongerustheid die u kwelde? Wat noodzakelijkheid was er om deze reize te voet te ondernemen, terwijl gij die met eene Doelie of Palanquin op u gemak kondet gedaan

hebben? ik had u immers geld genoeg gelaten, en zoo gij niet genoeg had, wist gij dat mijn vriend frank orde had om u daarmede zoo veel gij noodig mogt hebben te voorzien. Gij hebt u zelve en mij groote verdrietelijkheden op den hals gehaald; doch schep moed! mijne waarde vriendin;’ hernam ik op eenen vriendelijker toon, ziende dat zij droevig en bevreesd werd, ‘schep moed! ik hoop dat nog alles zal gaan; tracht nu maar uwen geest gerust te stellen, en gebruik de medicijnen, op dat gij weder zoo ver bij krachten mogt komen, dat gij in slaat zijt de reize in mijnen Palanquin tot naar Pondicherij te doen, ik heb daar een goed vriend, een vermaard en kundig geneesheer, die u welhaast tot uwe vorige gezondheid zal herstellen.’ ‘Ach!’ zeide zij met een treurig gelaat, hoe smart het mij, dat ik u met mijne ziekte zoo vele ongeneugten veroorzake, en hoe zeer ben ik tevens aangedaan en getroffen wegens alle de liefde en goedheid die gij mij betoont. Ach God! ik zal nooit in Pondicherij komen; vlei u niet dat ik weder zal herstellen, ik voel

het maar al te wel, er is geen hoop van leven meer voor mij.’ ‘Ik had u wel gezegd,’ vervolgde zij na een oogenblik stilzwijgens, ‘dat BidhataDe God des noodlots. niets dan rampen op mijn hoofd had geschreven, ik zoude ze echter alle die mij zijn toegelegd, met standvastigheid en moed hebben verdragen; te vreden en zonder murmereeren zoude ik deze wereld hebben kunnen verlaten, zoo ik u niet gekend had; doch nu, valt mij het scheiden hard! - bitter hard!’ De tranen en hare zwakheid beletten haar om verder voort te gaan; en ik zag dat zij met de innigste droef heid en wanhoop worstelde. De staat waarin mijn geest zich bevond verschilde niet veel met de hare, ieder woord, dat zij tot mij sprak, sneed mij door het hart, en deed mij gevoelen, welk eene beminnenswaardige en getrouwe gezellin ik aan haar zoude verliezen. Intusschen deed ik al wat mogelijk was, om haar te troosten, en, zoo het mogelijk

was, te helpen. Zij had in geene twee dagen iets gegeten, of willen eten - ik liet haar door francisco eene krachtige Kaldoe matchikadoMen neemt een kuiken, en na dat men het van binnen gereinigd heeft, stampt men het in eenen grooten houten vijzel, tot het geheel gekneusd is en kookt het dan op een weinig nat af. maken, en overreedde haar om er iets van te nuttigen. Bij den Waitium van Onoer liet ik ook dien van Canjemér komen, om met elkanderen te raadplegen. Ik bood hun eene aanzienlijke belooning aan, zoo zij haar konden helpen; zij beloofden alles in het werk te stellen, doch konden mij voor haar leven niet instaan. Ik zelf zag wel, dat het een wonderwerk zoude zijn, zoo zij er van op kwam. Hare ziekte scheen mij eene soort van tering te zijn; zij klaagde over hevige en gestadige pijn onder hare regter borst; zij had eenen droogen hoest; haar adem was kort en zeer moeijelijk, en sedert eenige dagen verliet haar de koorts niet. Ik onderzocht de pijnlijke plaats, doch konde van buiten niets ontdekken, of gewaar

worden; de geringste drukking gaf haar de hevigste smart. De Waitiums, dien ik er over ondervraagde, waren van gevoelen, dat zij van binnen een gezwel had, veroorzaakt door een zware slag of ftoot, die zij onder de borst had ontvangen, en het bleek, dat zij niet geheel mis hadden. Ik verzocht haar ernstig, mij openhartig en onbeschroomd te zeggen, hoe haar dat ongemak was aangekomen, en of wezenlijk iemand haar een slag of stoot op de borst had gegeven, en zwoer, dat ik het degene, zij mogte zijn wie zij wilde, die haar dus had beleedigd, duur zoude betaald zetten. ‘Ach neen, Mijn Heer!’ antwoordde zij goedhartig, ‘maak u toch, bid ik u, niet driftig, niemand heeft een haar van mijn hoofd gekrenkt, of mij zelfs een kwaad woord gegeven; en dewijl gij er op staat, om het te weten, zal ik u zeggen, van waar ik gis dat ik dit ongemak heb.’ ‘Van het oogenblik af dat wij door de visschers uit de brandings werden gered,

heb ik die pijn beginnen te gevoelen. Ik had mij met de eene hand aan de Kattemaram vast geklemd, terwijl ik u met de andere boven water hield, om de Makuas te helpen u op het vlotje te trekken; een der dwarslatten, die de balken aan elkanderen houden, en die eenigzins op zijde uitstak, gaf mij, door de sterke beweging van de Kattemaram, verscheidene hevige stooten onder de regter borst, waar door mij bijna het adem halen werd benomen, doch dat ik in den angst voor u, en in de drift om u te helpen, niet voelde of achtte. Mogelijk is dit de oorzaak van de hevige pijn die ik gevoel, of er is iets van binnen in mij geborsten, door het sterke gillen om hulp, toen gij van u zelf raakte, de schrik en angst van u te verliezen en u voor mij te zien wegzinken, heeft er zeker ook niet weinig toe gedaan, om mijn ligchaam en gezondheid te ontstellen.’ ‘Ach!’ vervolgde zij, met een gelaat vol van teederheid en liefde, ter zelver tijd mijne hand grijpende en die drukkende;

‘zoo dit de oorzaak is, dat ik moet sterven, beklaag ik het verlies van mijn leven niet, dewijl daar door het uwe is behouden.’ Deze ontdekking vervulde mij met schrik. Zoo was ik dan de onschuldige oorzaak van het ongeluk van dit beminnelijke meisje! en de dood was dan de belooning van hare weergalooze liefde en trouw! Hoe ongelukkig, hoe beklagenswaardig was haar lot! O hoe speet het mij nu, dat ik haar niet van Madras met mij naar Pondicherij had genomen, zoo als ik van voornemen was geweest, en haar had aangeboden! Deze reize te voet, zoude dan geen plaats gehad hebben, en Doctor choiselle zoude voor haar ongemak mogelijk wel raad en hulp hebben geweten. Ik wist op dit oogenblik geen beter middel dan de pijnlijke plaats te pappen, waar van ik mij veel goeds beloofde, bijaldien het niet reeds telaat was. Intusschen had ik den moed wegens hareherstelling nog niet gansch opgegeven; mijne tegenwoordigheid had, zoo het scheen, de onrust van haren geest doen bedaren. Zij gevoelde zich ook vrij beter, en de

hoop, dat zij nog zoude opkomen, begon ook zelfs in haar levendig te worden, de koorts had ook afgelaten; doch tegen den avond hernieuwde zich dezelve weder, en verhefte zich zoo sterk, dat zij gansch buiten zich zelve raakte, en vreesselijk begon te ijlen, gedurig mijnen naam in den mond hebbende. Somtijds meende zij nog in de brandings te zwemmen, waaruit wij gered waren, en begon uit al hare magt te gillen en om hulp te roepen. In dezen ellendigen toestand bleef zij tot den volgenden avond. Toen zij weder bij kwam, vroeg zij naar mij. Ik had mij een weinig ter rust gelegd, want ik was afgemat van waken. Men riep mij, - ik zette mij bij haar neder. ‘Mijn waarde Heer!’ zeide zij, met eene flaauwe stem, ‘ik voel dat mijn einde nadert, en ik maak van de weinige tijd en kracht die mij nog overig blijft, gebruik, om u uit grond van mijne ziel te danken, voor alle de goedheid en liefde, die gij mij, zoo lang ik bij u was, hebt bewezen. Het doet mij bitter leed,’ vervolgde zij met eenen diepen zucht, ‘dat

de dood mij van den troost en de gelegenheid beroofd, om u nog duidelijker en krachtiger bewijzen van de teedere liefde en achting, die ik u toedraag, en van de onwrikbaarste trouw en gehoorzaamheid aan uwe bevelen te betoonen; neem, bid ik u, mijn goede wil voor de daad aan’ ‘Als ik niet meer zijn zal, vergeet mij dan, bid ik u, en laat de herinnering aan mij u niet lang bedroeven; zoek eene andere gezellinne, een ander hart, teeder, zoo getrouw als het mijne, met welke gij te Ventapalam, of waar het u behaagt, in geluk uw leven moogt slijten, en dat mijn naam met mijne assche worde vergeten!’ Zij zweeg hierop eene poos stil, om adem te scheppen, terwijl ik haar, door alle mogelijke troostredenen zocht op te beuren, en moed in te spreken. ‘Bij zoo vele goedheid,’ hernam zij eindelijk weder, ‘die gij mij hebt bewezen, wenschte ik wel, dat gij nog een paar gunsten, ééne voornamelijk, eene, heele groote, geliefdet te voegen. O,

zoo ik dat geluk mogt hebben, zoude het mijnen dood zeer verzoeten!’ ‘Spreek! lieve mamia!’ riep ik driftig uit, ‘spreek! ik zal al doen, wat gij begeert; gij kunt er volmaakt gerust op zijn, ik zal het als een heilige pligt achten uwe wensch en begeerte letterlijk te vervullen.’ ‘De eerste is,’ hernam zij, ‘dat gij mijn lijk zult laten verbranden, zoo als bij ons gebruikelijk is; doch ik bid u tevens, dat gij hiertoe geene buitengemeene onkosten gelieft te maken. Het tweede -’ Hier bleef zij steken, en zag mij met smeekende oogen aan. - ‘Nu, wat dan, lieve mamia?’ ‘Ach!’ hernam zij, ‘ik vrees, het u te zeggen.’ ‘Dat gij de laatste dienst aan mij wildet verrigten, en den houtstapel, waarop mijn lijk zal verbrand worden, aanstekenMen noemt dit Ogniedaan. De naaste bloedverwant, of die den overledenen het naaste bestaat, steekt altoos het vuur in den houtstapel..’ ‘Ach ja, uit grond mijnes harte, lieve

mamia!’ riep ik uit; ‘wie anders dan ik zoude dit mogen doen? wie anders is verpligt, om u dien laatsten dienst te bewijzen? Ik, die u mijn leven verschuldigd ben, dat gij uit de golven reddet; ik die aan u zoo vele andere verpligtingen heb, ik zoude wel de ondankbaarste van alle menschen zijn, indien ik u deze gunst en billijke begeerte weigerde, zoo mij het bitter ongeluk mogt gebeuren, dat de dood u van mij scheidt.’ Deze verzekering en belofte, bragt een straal van vergenoegen en blijdschap in haar gelaat; zij wilde mij bedanken, doch hare zwakheid belette haar om meer te spreken. Het scheen dat de dood alleen zoo lang gewacht had, dat zij dit besteld had; want kort daarna zag ik haar eensklaps veranderen, hare oogen begonnen te breken, eene rilling liep door alle hare leden. Ik zat naast haar op de mat, zij greep schielijk naar mijne hand, drukte die, met eene krampachtige beweging, aan hare stervende lippen. ‘Vaart wel Mijn Heer!’ wilde zij neggen, doch zij konde de woorden niet

meer uitbrengen,- en mamia was niet meer! Het geschreeuw en gillen der Daija en van de andere Devedashie, volgens de gewoonte der Indiaansche vrouwen bij dergelijke gevallen, was ijsselijk. De droefheid der eerstgenoemde voornamelijk, was van harte en niet geveinsd, zij scheen wanhopig. Hoe ik mij gevoelde, is ligt te denken. Ik verzocht de Devedashie al het noodige tot de reiniging en het bestellen van het lijk mijner arme mamia te bezorgen, ik wilde haar rijkelijk voor hare moeite en de omslag, die dit geval in hare woning veroorzaakte, voldoen. En toen nog een laatste kus op de reeds koude lippen van mijne ongelukkige gezellin drukkende, liep ik de hut uit, naar de Chauderie. Ik besloot dat hare uitvaart plegtig en aanzienlijk zoude zijn, zoo veel de tijd en omstandigheid het zouden toelaten; dit was eene behoefte voor mijn hart, en ik zond ten dien einde den Juntrie naar den VaidiguerVaidiguers zijn de Braminen, die de plegtigheden voor de doden verrigten.

van het dorp, om denzelven te verzoeken, terstond bij mij te komen. - Hij kwam oogenblikkelijk. ‘Sami!’Sami, een titel dien men de Braminen geeft; het beteekent zoo veel als Heer. De mindere Goden worden insgelijks Sami genoemd. zeide ik hem, ‘Jomraadsh (de God des doods) heeft mij van eene beminnelijke en trouwe gezellin beroofd, ik heb groote verpligting aan haar; het is dus billijk, dat ik hare gedachtenis vereere. Ik verlang, dat gij alle de gewone plegtigheden bij hare uitvaart zult verrigten. Haar lijk zal in mijnen Palanquin naar de SmeshaanSmeshaan, eene plaats even buiten de stad of het dorp, waar de lijken verbrand worden; men noemt deze plaats ook Tschodolet. gebragt worden; de houtstapel moet van MangahoutVoorname lieden gebruiken dit hout bij voorkeur altoos tot het verbranden der lijken. Arme lieden worden met gemeen hout en gedroogde koedrek verbrand. zijn; ik wil dien zelf in den brand steken.’ Ik vroeg hem, hoeveel de onkosten zouden beloopen? Hij meende vijftien pagoden, ik gaf er hem twintig, en verzocht

hem geene gebeden of offeranden, die zij gewoon zijn, bij dergelijke gelegenheden te doen, te verzuimen of over te slaan. Hiermede vertrok hij, tegen den avond zoude alles gereed zijn. Ik bragt den ganschen dag door met in de Chauderie, of de toop, op en neder te wandelen, het hart vervuld met de pijnlijkste aandoeningen wegens het verlies van dit goede en beminnelijke meisje. Het herdenken, dat ik waarschijnlijk de onschuldige oorzaak was, van het einde van haar jeugdig leven, vergrootte nog mijne duistere zwaarmoedigheid. Tegen den avond kwam men mij zeggen dat alles gereed was, om het lijk naar de Tschodolet te brengen. Met wankelende schreden ging ik naar de woning der Devedashie; men wachtte maar naar mij. Mamia werd buiten gebragt, ik nam haar op, lag haar zelf in den Palanquin, en plaatste hare nu slappe en loshangende leden, voorheen zoo vlug en zoo rad, behoorlijk in denzelven; mijne tranen vielen bij groote droppelen op haar vermagerd aangezigt. De toortsen werden ontstoken, de Palanquin door de Vettians opgenomen, en men droeg haar weg. Luid weergalmden de

treurige toonen der Taré'sTaré's, heel lange trompetten, of bazuinen. Zij dienen alleen bij lijkplegtigheden. door het stille dorp, vermengd met het jammergeklag der Daija, die ons volgde. Wij kwamen op de Tschodolet. Toen de gewone plegtigheden geëindigd waren, nam ik het lijk, met behulp van een der Vettians, op, en lag het zachtjes op den houtstapel, want ik wilde niet, dat zij het ruwelijk zouden behandelen, gelijk dit volk met de lijken gewoon is te doen. Men gaf mij, toen alles gereed was, eene brandende lijktoorts in de hand, en, met den rug naar den houtstapel gekeerd, zoo als gebruikelijk isTot een teeken van leedwezen of afkeer., stak ik denzelven aan, en leverde mijne dierbare mamia aan de vlamme! De aandoeningen en gewaarwordingen, die ik gevoelde bij de geheele, en voornamelijk bij deze laatste, plegtigheid, laten zich niet beschrijven. Zonder om te zien, en met het hart vervuld van de bitterste droefheid, keerde ik weder naar de Chauderie terug. Ik had den Vettian bevolen, mij te roe-pen, als het lijk volkomen verteerd zoude zijn; een paar uren naderhand, kwam hij mij die treurige tijding brengen. Francisco had ik een groote kalangKalang: Een ronde pot met eene naauwe opening; de Indianen gebruiken dezelve om water in te dragen. laten koopen, en hier mede keerde ik terug naar de Tschodolet, waar ik denzelven door de Vetians met de nog niet gansch uitgebrande beenderen van mamia liet vullen. Niet verre af lag een heuveltje, op welks top een groep bloeijende palmboomen hunne ruischende kruinen hoog in de lucht verheften; onder de schaduwe van deze altijd groenende boomen, liet ik eenen diepen kuil graven, en de kalang in denzelven zinken, na dat ik de droevige overblijfselen mijner getrouwe en beminde vriendin, die deze pot in zich besloot, met mijne tranen had besproeid. De kuil wierp ik eigenhandig met aarde toe. Het was laatj eer dit alles was besteld; ik dankte God dat ik deze treurige taak had geëindigd. Welk eene allerverdrietig-ste nacht bragt ik door, en hoe hartelijk verlangde ik dat dezelve voorbij was, om te kunnen vertrekken. Naauwelijks was de dag aan den hemel, of de Daija kwam bij mij aan de Chauderie, om afscheid van mij te nemen, en weder naar Madras te rug te keeren; zij konde geen oogenblik Ianger in Onoer duren, zeide zij: dat dorp was haar nu tot een afgrijzen. Ik wilde haar heel wel gelooven, de arme oude vrouw was troosteloos. Ik gaf haar eenen brief aan mijnen Dobash mede, die haar alle de kleederen en juweelen van mamia, die dezelve had te rug gelaten, zoude overhandigen, ik schonk haar die als een aandenken en belooning voor alle moederlijke zorg en genegenheid die zij voor dit ongelukkige meisje had gehad. Haar afscheid van mij was allerroerendst; zij viel voor mijne voeten en borst uit in eenen vloed van tranen en in een luid weegeklag om hare mamia! Zij zoude dezelve niet lang overleven; ik weende met haar. Toen zij vertrokken was, begaf ik mij naar de Devedashie, die mamia zoo menschlievend en gulhartig in hare geringe woning had opgenomen en geherbergd. Ik

bedankte haar met de krachtigste bewoordingen, voor alles wat zij aan dit lieve kind gedaan had, en gaf haar een geschenk aan geld, verre boven hare verwachting. De Koelies, waarmede ik van Pondicherij was gekomen, had ik voort bij mijne aankomst te Onoer weder weg gezonden, dewijl ik wel vooruit zag dat ik in dit dorp eenige dagen zoude moeten verblijven. Ik moest nu andere hebben die mij naar die stad te rug bragten; doch er was een lijk in mijnen Palanquin geweest, het lijk van mijne beminde mamia; ik zoude den Palanquin nu voor geenen prijs hebben willen missen. Ik wist dat geene Koelies van eene goede Caste denzelven om die reden zouden willen aanroeren, veel minder dragenDe Koelies van eene goede Caste, zullen geenen Palanquin dragen, waarin een lijk heeft gelegen.; ik huurde dus Parriah-Koelies, met welke ik uit dit voor mij ongelukkig Onoer vertrok. Het gansche dorp bijna was tegenwoordig geweest, toen ik den houtstapel had in brand gestoken; eene zaak, mogelijk nog nooit door eenen Europeaan in de Indiën

gedaan. Allen hadden zij gezien hoe groot mijne genegenheid voor de overledene was geweest, en allen hadden zij mij beklaagd, en wegens mijne liefde en achting, die ik haar na hare dood bewees, geprezen. Vele vrouwen en dochters, omringden mij toen ik in den Palanquin stapte, andere stonden voor de deuren hunner hutten, om mij te zien voorbij passeeren; allen maakten zij mij hartelijke salams, en schenen mij troost toe te wenschen. Ach! dikwijls zullen zij nog onder elkanderen van mijne liefde spreken, en zoo lang de palmen op den heuvel hunne ruischende kroonen in den wind zullen schudden, zoo lang zal men zich nog den blanken en zijne geliefde mamia herinneren. Ik vertrok uit dit dorp met de allersmartelijkste aandoeningen, het was als of ik een gedeelte van mij zelf te rug liet: onbewust vloeiden de tranen uit mijne oogen, ik gevoelde eene beklemming, eene ongerustheid, eene leegte in mijn hart, die mij onverdragelijk was. Alle die schoone ontwerpen, die vleijende vooruitzigten van vermaak, die ik zoo zeer had gekoesterd, mis-haagden mij nu of waren mij onverschillig. Met mamia had ik alle vreugd, alle lust tot het eenzame en stille landleven verloren; deze wensch, dit stage verlangen om mij eenmaal in het een of ander schoon dorp neder te zetten, was met haar verdwenen; een paradijs zoude mij nu een wildernis zijn geweest. Helaas! het arme ongelukkige kind! als ik herdacht hoe zij zich konde vermaken, hoe zij zich in onze aanstaande reize naar Ventapalam konde verheugen en te goed deed! Ventapalam, ach! geen van ons beide zoude het ooit betreden; zij, die voor mij alles moest bezielen en beleven, lag door den dood in het stof geveld, als eene bloem, over welke de verzengende landwind blaast. Wij zullen ons in u niet neder zetten, riep ik uit, liefelijk dorp! met uwe aangename dreven en vruchtdragende boomgaarden, onder de verkwikkende schaduwen van uwe ruischende topen zullen wij niet rusten; ik zal met mijne mamia niet door uwe geur-ademende boschjes wandelen, en naar het duizend-stemmige gezang der schoon gepluimde vogelenscharen luisteren; noch zullen wij

ons in uwe heldere vijvers baden. Gij, goede, zachtzinnige, vriendelijke dorpelingen, zult ons onder u niet zien, gij zult mijne mamia niet leeren kennen, gij zult hare radde leden, hare schoone gestalte, haar bekoorlijk en vriendelijk gezigt, gij zult onze liefde, onze trouw niet bewonderen; wij zullen nooit, zoo als wij voornemens waren, onder u wonen; de dood heeft alle onze ontwerpen vernietigd. Zij is niet meer, dit beminnelijke meisje! Niets is van haar meer overig, dan een weinig assche, en op den heuvel van Onoer liggen hare geringe overblijfselen begraven. Zoo jammerde ik bij mij zelven, en verzadigde mijn hart, gedurende de terugreize naar Pondicherij, met droefheid en treurige herinnering. Duizenderlei smartelijke gewaarwordingen, wisselden beurtelings in mij af. Gansch afgemat, naar ligchaam en ziel, kwam ik te Pondicherij terug. Ik zeide de Heer cockrel niets van al wat mij, sedert mijn afzijn was gebeurd. Mijn gansche levensloop kreeg nu weder eene andere rigting; alle mijne voornemens

en ontwerpen, waren door den dood van mamia vernietigd en verijdeld; de gansche wereld lag voor mij, ik bevond mij alleen in dezelve, als in eene wildernis. Ik had nog de reize naar Tranquebar en Nagapatnam te doen, het was tijd, zoo ik dezelve nog voor het inzetten van den kwaden Mousson wilde eindigen. Ik besloot, mij zonder uitstel derwaarts te begeven, dit zoude mogelijk eene afleiding voor mijne droefheid zijn. Van Nagapatnam wilde ik weder naar Pondicherij terug keeren, en dan met den Heer cockrel, die over eene maand naar Isle de France stond te vertrekken, voor altoos de kust verlaten, waar ik gedurende eene reeks van jaren, (sedert het verlies van Sadras) niet dan verdriet, ramp en tegenspoed had beproefd en ondergaan.   einde.   NB. Het buitenste kwart van Blad R, bladz. 257, 258 en 271, 272, moet uitgesneden, en het in dit blad gedrukte kwart ingevoegd worden.