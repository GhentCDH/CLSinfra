2014 dbnl / Willem Oltmans Stichting Willem Oltmans, Den vaderland getrouwe. Uit het dagboek van een journalist. A.W. Bruna en Zoon, Utrecht / Antwerpen 1973   Wijze van coderen: standaard          Den Vaderland Getrouwe Willem L. Oltmans Den Vaderland Getrouwe Uit het dagboek van een journalist A.W. Bruna & Zoon Utrecht / Antwerpen © 1973 by Willem L. Oltmans omslagontwerp: Julius de Goede 1973 ISBN 90 229 7242 9 D/1973/0939/264     Geschiedenis, meende Voltaire, is slechts een verzameling fabeltjes, waar men het van tevoren over eens is geworden. Bij het Nieuw-Guinea conflict met Indonesië waren te veel spelers op verschillende continenten betrokken, om van tevoren zorgvuldig afspraken te maken. Zodoende zijn legio fabeltjes in omloop gekomen over hoe Nederland, aan de hand van Joseph Luns, met een schot hagel in de derrière, uit de laatste kolonie in Azië is afgedropen. De werkelijke toedracht werd aan alle kanten vervalst om reputaties te lijmen. De sprookjesvertellers blijven actief. Wie de fabeltjes bestrijdt maakt vijanden. Als onpartijdige waarnemer werd mijn naam tijdens het verloop van de Nieuw-Guinea affaire zowel door minister Subandrio in Djakarta als minister Luns in Den Haag bovenaan de zwarte lijst geplaatst. De primaire taak van de journalist is het verzamelen van feiten naar werkelijkheid. Hij zal deze voorlopig in verband plaatsen. Misschien trekt hij van tijd tot tijd conclusies. Maar het zijn uiteindelijk de historici die de fabeltjes uit de werkelijkheid moeten zien te schiften. Men bestudeert de geschiedenis, omdat men steeds weer nieuwe normen zoekt om tot waardeoordelen te komen, waarbij men nieuwe inspiratie uit het verleden put, welke tot verstandiger gedrag en verbeterde daden zullen moeten leiden. Als journalist bepaal ik mij hoofdzakelijk tot het aandragen van ervaringen en feiten. Hierna maak ik gaarne plaats voor de geschiedschrijvers. Zelfs toen de historicus Arthur Schlesinger jr. zijn Duizend Dagen over het regeringsbeleid van John F. Kennedy publiceerde stelde hij bij voorbaat, dat zijn aantekeningen dienden als bijdrage in de discussie van het geheel van die periode uit de Amerikaanse geschiedenis. Dit boek is bedoeld als een soortgelijk memoire. Vele duizenden bladen notities en informatie heb ik onaangeroerd moeten laten. Allereerst, omdat, zoals Hannah Arendt heeft gezegd, ‘er zoveel absurditeiten rond Nieuw-Guinea in het geding waren, dat het onmogelijk zou zijn geweest om hen in éen aaneensluitende rij achter elkaar te plaatsen’. Maar vooral ook uit plaatsgebrek. Schlesinger kreeg de beschikking over 1087 pagina's om duizend dagen uit één fase van de geschiedenis te beschrijven. Uitgevers herinneren de auteur er voortdurend aan, dat een boek verkoopbaar moet blijven, aan strikte grenzen is gebonden, omdat de mensen nu eenmaal geen boeken van 500 pagina's zouden lezen. Ik dank Bruna, dat het mij werd vergund de oorspronkelijke opzet van deze reportage met 300 pagina's uit te breiden, om enigermate naar een beperkte volledigheid te kunnen streven bij het weergeven van aspecten van het jongste brandpunt uit onze buitenlandse politiek. Twee figuren staan hierbij centraal: Sukarno en Luns. Sukarno heb ik persoonlijk goed leren kennen. Luns heb ik slechts enkele malen in het voorbijgaan ontmoet. Wat Sukarno betreft sluit ik mij aan bij wat Howard P. Jones, meer dan zeven jaar Amerikaans ambassadeur in Djakarta, in zijn memoires over hem schreef. ‘Ik vond Sukarno aardig om zijn persoonlijke warmte, in-formaliteit, levendigheid, veelzijdigheid, artisticiteit, belangstelling voor vrouwen, afkeer van schijnheiligheid, gemis aan arrogantie, belezenheid, voorliefde voor schrijvers en kunstenaars, geestelijke veerkracht bij het incasseren van een nederlaag, toewijding voor zijn land, zijn gevoelens van vriendelijkheid voor iedereen, en vooral als man met een opdracht. Ik geloof niet, dat hij ooit tot iets wreeds in staat zou zijn geweest. Ik vond hem aardig ondanks zijn fouten.’ De critici zullen van de daken schreeuwen, dat mijn reportage over de eerste President van Indonesië in blinde, kritiekloze adoratie werd geschreven. Hier antwoord ik eerst op, zoals Emile van Konijnenburg eens vroeg, toen hij door Ernst van den Beugel over Sukarno werd gekapitteld: ‘Ken je hem eigenlijk?’ Ik ben mij, met andere belangstellenden voor Indonesië maar al te zeer van Bung Karno's zwakheden en fouten bewust, maar nadat jarenlang een barrage van onwaarheden en vijandigheden over hem hebben gecirculeerd, heb ik mij bewust toegelegd op het samenstellen van een positief verslag over de persoon en het werk van deze man, temeer, omdat ik ervan overtuigd ben, dat de geschiedenis hem totaal anders zal beoordelen dan degenen, die bij de huidige gebeurtenissen er nog altijd te dicht met de neus op staan. De kwestie Luns is precies andersom. Deze diplomatieke flierefluiter heeft juist tijdens diens leven, vooral in dit deel van de wereld een aandoenlijke populariteit van zowel de critici als de kudde genoten, waar, naar mijn mening, toekomstige generaties, althans wat betreft zijn Nieuw-Guinea- en Indonesië-beleid, geheel anders zullen over gaan oordelen. Bij Luns ligt in deze reportage danook het accent op de negatieve zijden van diens ministerschap, eveneens als compensatie voor de jarenlange loftuitingen en aubades, die hem in alle mogelijke toonaarden door volk en vaderland werden gebracht. Wat ik ook over Luns zeg of heb gezegd, ga schrijven of ooit heb geschreven, is nimmer voortgekomen of ook maar in de verste verten bedoeld geweest als revanche. Wraak waarop? Als ieder ander vind ik mijnheer Luns bij tijd en wijlen met grappen en grollen amusant en ik ben zonder reserve bereid, wat velen als zijn verdiensten voor de Europese zaak beschouwen, als de arbeid van een bekwaam politicus en diplomaat te onderkennen. Maar wat de kwestie Nieuw-Guinea, of de Indonesisch-Nederlandse verhoudingen van de vijftiger en zestiger jaren betreft, weet ik uit eigen ervaring dat Luns een beleid heeft gevoerd, dat in strijd was met het Nederlandse belang. Zijn Indonesië-politiek dreef op een verkeerde analyse van de mogelijkheden, deels uit niet-geïnformeerdheid, deels uit geëmotioneerd anti-Sukarnisme, twee kwalijke anti-factoren bij het voeren van staatskunde. Om zich uit de geleidelijk ook hem steeds duidelijker wordende impasse te wringen heeft minister Luns zich bediend van fantasieën en verzinsels, soms zelfs van pertinente onwaarheden. Sommigen geloven, dat dit te goeder trouw gebeurde. Ik bestrijd dit. Luns is gaan behoren tot de door Voltaire gesignaleerde geschiedvervalsers. Om die reden, en om die reden alléen heb ik met deze man in het verleden de degens gekruist. In de hier volgende reportage heb ik de mij bekende 
gevallen van fabels verzinnen op een rij en in verband proberen te plaatsen. Daarbij komt, dat Luns zelf keer op
keer de kwestie Nieuw-Guinea blijft aanroeren, waarbij hij telkens nieuwe dagdromen aan zijn geschiedvervalsingen blijft toevoegen. Als journalist heb ik hier reeds in 1970 en 1971 op gereageerd. Ik zal dit blijven doen, tot dat vast is komen te staan dat Luns liegt ten koste van bijvoorbeeld president Sukarno of president Kennedy om zijn eigen volgeknoeide straatje schoon te vegen. Ook belicht ik de zogenaamde groep van dr. Paul Rijkens, Unilever top-man, en diens naaste medewerker in dit verband, dr. Emile van Konijnenburg van de klm. Zij beiden hebben, met een aantal collega-industriëlen tot het uiterste geprobeerd het desastreuze beleid van de opeenvolgende regeringen Drees, Beel en De Quay - met steeds als voornaamste rampenartiest, Luns, in de functie van minister van Buitenlandse Zaken - af te zwakken, bij te vijlen en waar mogelijk de op handen zijnde explosie te verzachten. Van de ammunitie die Luns met karrevrachten bleef aandragen trachtten de vrienden om Paul Rijkens steeds de slaghoedjes tijdig te verwijderen. Het mocht niet baten. De Rijkens-mannen werden tot landverraders verklaard en Luns tot de held van de eeuw! Vele dag-tot-dag pennelikkers hebben kolommen gewijd aan de amateur-diplomatie van de Rijkens-lobby, waarbij men gemakshalve vergeten scheen te zijn, dat het er in de geschiedenis niet om gaat of men denkt gelijk te hebben, maar of men ook werkelijk gelijk krijgt. De groep-Rijkens is volmaakt in het gelijk gesteld, maar Luns bleef met De Telegraaf zijn hoogste lied kraaien, alsof er nooit iets mislukt was. Ook de tientallen op Nieuw-Guinea gesneuvelden, die op een regenachtige dag in een hangar in Soesterberg stonden opgebaard, zijn reeds lang in het vergeetboek geraakt. Intussen ontpopte Luns zich om begrijpelijke redenen tot principaal van de Nieuw-Guinea fantaseerders. Zo bleef hij bijvoorbeeld naarstig pogen eigen blunders in de schoenen van wijlen de Amerikaanse minister van Justitie, Robert F. Kennedy, te schuiven. Gedachtig aan wat Sophocles noemde, ‘Waarheid blijft het sterkste argument’, filmde ik in 1970 een achttal van de voornaamste Kennedy-medewerkers, die unaniem het geklets van Luns ontzenuwden. Daarom niet getreurd. Luns verschoof zijn waarheid naar een man die reeds enige jaren eerder dan Robert Kennedy was overleden. Wat de minister echter scheen te vergeten was, dat al stelen patrijzen elkaars eieren, wanneer de baby-patrijsjes ter wereld komen, dan weten zij toch met éen of ander raadselachtig instinct hun eigen moeder te vinden. Zo zal het op den duur met de fabeltjespuzzel van het conflict om de Papoea's gaan. Eens zullen de feiten worden gereconstrueerd zoals het werkelijk is geweest, en niet zoals de vervalsers graag zouden zien dat de geschiedenis werd oververteld. Terloops hoop ik duidelijk te maken, dat de lezer van een ochtendblad, niet alleen zichzelf, maar de maatschappij als geheel, nodeloos dupeert door een krant aan te schaffen, die het papier waarop zij is gedrukt niet waard is. Het is de primaire taak van de pers de regering te bekritiseren en te controleren, zoals de Amerikaanse pers op zo duidelijke wijze heeft gedaan, zowel in de kwestie van de Pentagon Papers (inzake de misdadige regeringsoorlog in Vietnam) en bij de Watergate-affaire (inzake de
misdadige regeringsmanipulaties bij de herverkiezing van president Nixon). Het is beslist niet de bedoeling van lezers dat een krant zich in het geheim voor regeringspropaganda laat gebruiken, laat staan zich door de inlichtingendienst als boodschappenjongen laat inschakelen. Als er éen krant is geweest die in het conflict met Indonesië alles wat Luns deed of zei tot het belachelijke toe opblies en onderschreef, dan was het De Telegraaf, zoals ook deze reportage ampel zal aantonen. En dan te bedenken, dat zowel dit populaire ochtendblad als Luns zelf door de geschiedenis meer dan gloeiend in het ongelijk werden gesteld. Oscar Wilde heeft het reeds gezegd, ‘Moderne journalistiek voedt de onwetendheid van de gemeenschap door meningen van lezers, die niet ingelicht zijn, te provoceren.’ Ik schrijf dit boek, in wat Daniel Elsberg heeft genoemd, ‘a matter of conscience’. Elsberg maakte de geheime Pentagon-documenten openbaar om zijn land en volk een patriottische dienst te bewijzen. De geschiedenis zou hem bovendien in het gelijk stellen. Ik heb nooit in 's lands dienst gewerkt, en was dus niet als Elsberg in de gelegenheid om officiële documenten achterover te drukken. Ook was ik niet als werknemer bij de Rijks Gebouwendienst aanwezig toen rondslingerende paperassen van Luns in diens voormalige officiële woning in Den Haag werden aangetroffen. Ik heb slechts een gedeelte van de Nieuw-Guinea affaire van nabij meegemaakt, mij hiervoor geïnteresseerd en er aantekeningen over bijgehouden. Meer pretentie zou ik déze reportage niet willen toekennen. Het is geen compliment voor onze tijd, dat deze regels de eerste enthousiaste waardering van Sukarno als mens, of Sukarno als vader des vaderlands zullen inhouden. Waarschijnlijk ligt de oorzaak in het feit, dat het Suharto-regime die Indonesiërs, die ongetwijfeld met meer bijzonderheden en autoriteit over het werk en het leven van hun eerste president zouden hebben kunnen getuigen, óf in koelen bloede heeft vermoord, óf zonder vorm van proces in concentratiekampen heeft opgesloten. Het is mijn wens dat ik er in geslaagd zal zijn om de lezer ervan te overtuigen, dat ik mij altijd als Nederlander en als Nederlands journalist in den vreemde heb opgesteld, wat ook De Telegraaf, Drees, Luns of andere kwade tongen hierover gebrald mogen hebben en dat de lezer begrijpt, dat dit boek tot stand kwam in de sfeer die Jean Christophe eens omschreef met ‘En attaquant les Français corrompus, c'est la France que je défends.’ Willem L. Oltmans

Amsterdam, 6 juni 1973 Dit jaar deed Mao Tse-tung iets onverwachts bij de viering van de overwinning van het volksleger op de Kuomintang. Hij bevond zich met Lin Piao en andere leiders op de eretribune boven het T'ien-an-men-plein waar honderdduizenden burgers waren verzameld. Plotseling begaf premier Chou En-lai zich naar de buitenlandse gasten en nodigde de Amerikaanse journalist Edgar Snow uit met hem mee te gaan. Chou bracht Snow bij Mao. ‘Dit gebaar van de Chinese leider,’ schreef Snow later, ‘was een teken, dat er belangrijke veranderingen in de Amerikaans-Chinese betrekkingen op til waren. Nooit was een Amerikaan een dergelijk eerbetoon in het nieuwe China te beurt gevallen. In Azië doet men zoiets niet in het openbaar zonder een uitdrukkelijke bedoeling.’ Chou zou Snow's woorden bevestigen. In Peking had men nota genomen van een gesprek dat president Richard M. Nixon met een Amerikaans weekblad had gehad, waarin hij had gezegd eens naar China te willen reizen. Wanneer het hem zelf niet zou lukken, hoopte hij dat zijn kinderen dat land zouden leren kennen. Mao en Chou reageerden op de door Nixon geuite wens. Via diplomatieke kanalen in de Poolse hoofdstad werd de basis gelegd voor Nixon's opzienbarende reis naar China in 1972. Wat Edgar Snow overkwam in 1970 in Peking gebeurde mij in 1957 in Indonesië. Alleen Den Haag ving de uitgezonden signalen opzettelijk niet op. In een lange stoet van auto's was het presidentiële gezelschap van Djakarta naar Serang gereden. Sukarno zou in een plaatselijke bioscoop burgerlijke en militaire autoriteiten toespreken. Bung Karno ontvluchtte, zoals hij dat noemde zijn ‘kraton’, het paleis, zoveel als hij kon. Hij voerde daar gesprekken met politieke leiders en ontmoette zijn kinderen doorgaans aan tafel, maar hij voelde zich pas werkelijk ‘Bapak’, vader van alle Indonesiërs, wanneer hij door het land reisde en zich hoogst ongedwongen tussen zijn volk kon bewegen. Dat, zo concludeerde ik na tientallen reizen te hebben meegemaakt, waren Bung Karno's meest genotvolle dagen. Dat waren zijn uren van ‘Herzenbildung’ onder zijn ‘bangsa Indonesia’.Bangsa is het Indonesische woord voor volk. Jawaharlal Nehru deed overigens precies hetzelfde. Diens record is geweest een autorit door het platteland van zes dagen, waarbij 3000 kilometer werd afgelegd en een gemiddelde van twintig redevoeringen per dag werd geteld.‘The Asians,’ Their Heritage and their Destiny, door Thomas Welty, J.B. Lippincott Company, Philadelphia-New York (1962) pagina 320. Voor Nederland was Serang een historische plaats want in deze omgeving hadden in 1596 de eerste landgenoten voet op Indonesische bodem gezet. Cornelis de Houtman en zijn metgezellen werden hier door een Javaanse prins en diens volgelingen verwelkomd. Zoals de adatOude gewoonten en tradities van het land. van het land voorschrijft wilden de Indonesiërs geschenken en vruchten aan-bieden. Professor Vlekke herinnert ons er echter aan, dat de Hollanders het veiliger oordeelden om de Javaanse vorst en diens vrienden neer te schieten.Professor B.M.H. Vlekke, Nusantara: A History of Indonesia. W. van Hoeve Uitgeversmaatschappij, Den Haag 1959, pagina 108. Aldus was hier in Serang de kennismaking tussen twee volkeren begonnen. Het was warm die zondagmiddag in de zaal. Airconditioning kende men die jaren nauwelijks in Indonesië. Ik zat in het midden aan een gangpad samen met Olga Chechetkina van het Sowjet-partijblad Pravda. Nadat de President ongeveer een half uur had gesproken ging hij onverwachts in het Nederlands verder: ‘Hier zit een Nederlander,’ en hij wees naar mij. ‘Hij heet Willem Oltmans.’ Langzaam en met nadruk herhaalde hij deze woorden. Een aantal microfoons stond ‘live’ op het net van Radio Republik Indonesia aangesloten. ‘Ik heb deze Nederlander gevraagd of hij een geboren en getogen belandaOok wel gebruikt als scheldwoord voor Nederlander. was. En inderdaad hij is een rasechte Hollander. Ik wens hem hier van deze plaats dank te zeggen voor de steun die hij ons heeft gegeven met onze aanspraak op Irian-Barat.’Indonesische naam voor Westelijk Nieuw Guinea, een gebied even groot als Californië, dertien maal Nederland, wellicht de meest onaantrekkelijke jungle ter wereld, nauwelijks door ‘wit-mensen’ betreden, met uitzondering van Margaret Mead en Jan van Baal, en de wonderlijke inzet tot het kruisen der degens met Indonesië ad infinitum. (Het gebied telde naar schatting 700.000 Papoea's en 17.000 Nederlanders met hun gezinnen.) De president herhaalde zijn woorden in het Behasa Indonesia.Indonesische taal. Daarop vervolgde hij: ‘Ik heb deze Willem Oltmans eens gevraagd waarom hij ons eigenlijk in onze strijd steunt.De omstandigheden waaronder het gesprek waar Sukarno aan refereert plaatsvonden worden verteld op pagina 44. Hij heeft toen geantwoord:’ en Sukarno sprak de volgende zin met enige nadruk uit, ‘Ik doe dit terwille van mijn land en mijn koningin.’ De zaal applaudisseerde. ‘Ik vond dit een goed antwoord,’ vervolgde de president, ‘ik acht het daarom belangrijk, omdat deze Willem Oltmans zijn persoonlijkheid en zelfstandigheid niet prijsgeeft. Hij weet precies wat de waarachtige belangen van Nederland zijn, want wanneer de Nederlanders Irian-Barat niet zouden overdragen zou dit immers uiteindelijk ten nadele van Nederland zelf zijn!’ En daarop riep Bung Karno tweemaal door de microfoons: ‘Terimah kassi,Terimah kassi betekent dank u wel in het Indonesisch. Willem Oltmans!’ Het was bijna vier eeuwen ná De Houtman's bloedige landing nabij Serang. Het Indonesische eilandenrijk had 17 augustus 1945 de onafhankelijkheid geproclameerd en als erfgenaam van de vermoorde Javaanse prins en diens volgelingen stak Sukarno een vriendschapshand uit naar Nederland. Hij richtte daarbij het woord tot mij, als Nederlander. Want het was duidelijk dat het staatshoofd deze woorden van vriendschap niet tegen mij persoonlijk uitsprak, maar bewust zijn overweldigende prestige bij het Indonesische volk inzette, om de groeiende anti-Nederlandse stemming die dagen terug te draaien. Niemand anders dan hij, Sukarno, kon zich in 1957 nog permitteren dergelijke uitspraken over de voormalige koloniale mogendheid te doen. Hij deed het bovendien nog in onze eigen taal. Ik wist uit mijn vele persoonlijke contacten met hem dat hij het meende. Alle Indonesische bladen brachten Sukarno's uitgestoken vriendschapshand aan Nederland in grote opmaak op de voorpagina's.Zie bijvoorbeeld Times of Indonesia, 11 juni 1957, midden voorpagina: sukarno full of praise for newsman. Thuis, in Nederland, verscheen geen letter. De onzichtbare censuur zou haar werk doen. Om de kortzichtige politiek van halsstarrigheid en onverzettelijkheid jegens Sukarno te kunnen voortzetten was het noodzakelijk om het algemeen geldende beeld van een Sukarno, die Nederland en Nederlanders moest haten intact te laten. Tienduizenden landgenoten woonden en arbeidden nog altijd in Indonesië. Dikwijls op vitaal belangrijke plaatsen. De Koninklijke Paketvaart Maatschappij onderhield nog steeds de belangrijke strategische interinsulaire verbindingen. Nederlandse experts en deskundigen zorgden voor een constante produktie op plantages en landbouwbedrijven. Ontwikkelingshulp in tal van sectoren van de maatschappij, bij het onderwijs, de handel of industrie bleef noodzakelijk. De cijfers mogen hier en daar verschillen, maar in 1940, het jaar dat voor Nederland de tweede Wereldoorlog uitbrak, volgden in Indië, een land met 70 miljoen inwoners, slechts 637 Indonesiërs een universitaire opleiding. In 1940 studeerden 37 Indonesiërs af.Professor George McTurnan Kahin, Nationalism and Revolution in Indonesia. Cornell University, 1952, pagina 31 en 32. Wie anders dan juist Nederlanders konden ná de Onafhankelijkheidsverklaring van 1945 op doeltreffende wijze de meest elementaire en onontbeerlijke ontwikkelingshulp verlenen? Sukarno wist dit. Hij gaf de voorkeur aan Nederlanders. Hij had, zoals ook uit deze reportage zal blijken, een zwak voor Nederlanders. Of zoals hij eens tegen de Amerikaanse schrijver Louis Fischer heeft gezegd: ‘Twee Nederlanders behoren tot mijn intiemste vrienden.’The Story of Indonesia, Harper & Row, 1959, pagina 304. De Indonesische pers begeleidde Sukarno's woorden met hoofdartikelen waarin er op werd gewezen dat de basis van het zich toespitsende conflict met Nederland over Nieuw-Guinea niet gezocht moest worden bij anti-Nederlandse gevoelens, maar bij de arrogante houding van Den Haag, waar men bleef weigeren ruiterlijk de soevereiniteitsoverdracht van Indië te honoreren en waar men aan de hand van slimmigheidjes en gegoochel met legalistische holle frasen doorging met Irian uit de koloniale boedel proberen te houden. In 1955 vestigde ik mij in de Italiaanse hoofdstad. Als redacteur-buitenland van het Algemeen Handelsblad en redacteur van United Press had ik enige journalistieke ervaring opgedaan en omdat De Telegraaf een medewerker zocht meldde ik mij aan de Nieuwezijds.De Nieuwezijds Voorburgwal waar het kantoor van De Telegraaf in Amsterdam is gevestigd. Ik werd Romeins correspondent van dit ochtendblad. In mei maakte het Palazzo Chigi, het Italiaanse ministerie van Buitenlandse Zaken bekend, dat president Sukarno op staatsbezoek zou komen. Dit was nieuws. Zeker voor een Nederlandse journalist. Van Sukarno zelf wist ik eigenlijk weinig of niets. Mijn programmering uit de jaren dertig en veertig, zowel thuis als op school, had bij mij de overtuiging gevestigd, dat bij het conflict om de voormalige koloniën vanzelfsprekend de keurige heren in Den Haag - mijn ouders stemden immers op Hendrik Colijn - het gelijk aan hun kant hadden. Op Nijenrode, het Opleidingsinstituut voor het Buitenland (1946-1948) is het zich die dagen in Indonesië afspelende drama grotendeels aan mij voorbij gegaan. Pas toen ik op Pierson College aan de Yale-universiteit (1948-1950) in Amerika studeerde, begreep ik dat zich een ernstige situatie in Indonesië ontwikkelde. Allereerst omdat mijn vriend Gerard Schimmelpenninck bij de tweede politionele actie als luitenant der huzaren sneuvelde, en omdat mijn Nijenrode-vriend, Henk Hofland, met de Kota Inten naar de Oost vertrok. Ook ondervroegen mijn Amerikaanse studiegenoten mij voortdurend over de toestand in Indië, zodat ik 15 november 1949 als praeses van de Yale International Club drie diplomaten uitnodigde, F.C.A. Van Pallandt, toen ambassadeur in Argentinië, Leopold Quarles van Ufford, toen lid van de Nederlandse delegatie bij de uno en thans ambassadeur in Rio de Janeiro, en Robert Fack, eveneens ambtenaar van de buitenlandse dienst bij de uno en thans permanent vertegenwoordiger van Nederland in New York. Zij zetten de Yale-studenten uiteen hoe Nederland eind 1949 naar een daadwerkelijke soevereiniteitsoverdracht toe werkte. Toch zou ik werkelijk enig inzicht in de problematiek van het dekolonisatieproces krijgen na mijn eigen reizen naar Indonesië. Pas toen besefte ik dat die ene Max Havelaar meer waarheid over Indië bevatte, dan alle geschiedenislessen van het Baarns Lyceum, Nijenrode en Yale samen. Ik bezocht de Indonesische ambassadeur, Sutan M. Rasjid. Ik wilde Sukarno ontmoeten. Een normale journalistieke aangelegenheid, behalve wanneer men aan De Telegraaf is verbonden. Ik vroeg de ambassadeur om een exclusief gesprek met Bung Karno. Hij hield twaalf slagen om de arm en informeerde waarom ik als enige van de negen Nederlandse journalisten in Rome, dit verzoek tot hem richtte. Ik had weinig of geen contact met collega's en kende niemand in de zogenaamde Nederlandse kolonie, zodat ik een antwoord schuldig moest blijven. Ik stelde de hoofdredactie van De Telegraaf in Amsterdam er telegrafisch van op de hoogte dat ik een onderhoud met Sukarno zou hebben. Vrijwel onmiddellijk seinde hoofdredacteur J.J.F. Stokvis mij: vraag geen interview met sukarno voor de telegraaf.Zie document Appendix I. Dit leek mij een onzinnige instructie. Het was duidelijk, dat de Indonesische president zich zou gaan uitsloven om in Italië begrip te kweken voor het Indonesische standpunt inzake Irian-Barat. Italië was een navo-partner. De Indonesiërs zouden wel eens succes kunnen boeken, wat bij de komende behandeling van het vraagstuk in de Verenigde Naties onaangename repercussies voor Nederland zou kunnen hebben. Ook LunsMr. J.M.A.H. Luns, toen minister van Buitenlandse Zaken. scheen zich zorgen te maken. Hij gelastte ambassadeur dr. H.N. Boon bij de Italiaanse regering tegen de uitnodiging aan Sukarno te protesteren en deze zo mogelijk ongedaan te maken. Maar markies La Terza, de Italiaanse ambassadeur in Djakarta, had Sukarno's bezoek grondig voorbereid. De Italianen kozen, evenals de Duitsers éen week later zouden doen, eieren voor hun geld. De Italianen toonden het Indonesische gezelschap onder meer de fabrieken van Erba en Fiat. De Duitsers Siemens, Krupp en Mercedes Benz. Italië zou fregatten gaan bouwen voor de alri, de Indonesische marine. De haven van Hamburg hengelde naar de Indonesische rubber- en tabakmarkt. Waarom wilde De Telegraaf niet dat de eigen Romeinse correspondent de lezers over Sukarno's politieke flirtpartij in Italië zou inlichten? Waarom geen gesprek met Bung Karno zelf? Was dit een waarmaken van het geven van onpartijdig nieuws ofwel, zoals Artikel 2 der Statuten van het blad dagelijks op de opiniepagina vermeldt, ‘zonder gebonden te zijn aan enige staatkundige partij, kerkelijke richting of belangengemeenschap, uitsluitend in dienst van 's lands belang’? Sukarno landde om 16.00 uur met een gecharterd toestel van de Pan American Airways op het vliegveld Ciampino. Ik was daarbij aanwezig als Nederlands journalist in opdracht van het Franse persbureau Agence
France Presse. Een veelbetekenend voorteken! Ambassadeur Rasjid hield woord. Hij stelde mij later tijdens een garden-party op zijn ambassade aan het staatshoofd voor. Weer een paar dagen later, bij een wandeling tussen de ruïnes van Pompeji, zou ik een eerste ernstig gesprek hebben. Sukarno zag mij foto's nemen, wenkte en wij liepen samen op. Hij begon vrijwel onmiddellijk over Nieuw-Guinea. ‘Het is jammer, dat de verhouding met Nederland zo slecht is geworden. Maar u weet het, ik heb het steeds gezegd: wanneer de kwestie Irian-Barat zal worden opgelost staat de weg naar herstel van vriendschappelijke betrekkingen tussen onze landen open.’Elseviers Magazine, 23 juni 1956, rubriek Buitenland. De Indonesische minister van Buitenlandse Zaken, Roeslan Abdulgani, in gezelschapin gezelschap van Sukarno's Amerikaanse vriend, de advocaat Joe Borkin uit Washington D.C., haalde ons in. PakVader Roeslan, zoals Indonesiërs met respect en enige affectie oudere, bevriende personen aanspreken. Roeslan verzekerde mij, dat de president, als eenmaal de werkelijke vrede zou zijn bereikt, als eerste naar Nederland zou willen reizen om te helpen de goede betrekkingen te herstellen. Sukarno bevestigde de belangrijke aanvulling van zijn minister. Ik kende die dagen weinig Indonesiërs. Ik was nooit in het land geweest. Mijn vader en grootvader waren er geboren, beiden in Semarang. Mijn overgrootvader, Alexander Oltmans, was president van het comité van de Indische Spoorwegen geweest. Ik had geen mening over Sukarno. Ik was daarentegen nieuwsgierig om onze voornaamste politieke tegenstander in de wereld te ontmoeten. H.J.A. Hofland zou in Tegels lichten schrijven, dat ik in Pompeji door Bung Karno werd ‘betoverd’.Tegels lichten. Contact, 1972, pagina 55. Hij kletste maar wat. In twee Elseviers-reportages, van 23 en 30 juni 1956, heb ik mijn eerste indrukken van mijn reizen door Italië, en de week daarop, tijdens een soortgelijk staatsbezoek aan West-Duitsland, weergegeven. Inderdaad schreef ik bijvoorbeeld: ‘Ik geloof stellig, dat de woorden, die Sukarno in Pompeji tegen mij sprak, gemeend en oprecht waren.’ Dat was een feitelijke constatering. Maar de anti-Sukarno-stemming en de in de loop van de jaren kunstmatig opgevoerde leugens en haatcampagnes hadden de kracht van een orkaan. Als de piloot van een éenmotorig vliegtuigje zou ik tot een speelbal van de wind worden. De aankondiging van mijn opinie, dat Bung Karno meende, dat hij naar vriendschap met Nederland verlangde, kwam vijftien jaar later ook bij Hofland nog altijd over als een betovering. Een stroom van verontwaardigde brieven van lezers belandde op de bureaus van de Elseviers-redactie. Een mevrouw uit Zutphen schreef naar aanleiding van Sukarno's uitspraak: ‘Een dode Javaan liegt niet.’ Aldus luidde volgens haar een Indonesisch gezegde. Tijdens die eerste twee reizen van samen veertien dagen met het Indonesische presidentiële gezelschap, waarbij ik Sukarno, evenals een aantal van zijn naaste medewerkers zoals Leimena, Abdulgani, Kartawinata, Pringgodigdo, Surwirjo, Nazir en Warouw, vele malen had gesproken, kwam ik tot de slotsom, dat de echte Sukarno en diens doelstellingen absoluut niets te maken hadden met de Beëlzebub, die men ons Nederlanders al die jaren had afgeschilderd. Hij was en moest voor de Nederlanders de President DramakutraH. van Galen Last, President Dramakutra. De Bezige Bij, Amsterdam 1957. Na verschijning van gedeelten van deze op Sukarno's leven gebaseerde roman in het tijdschrift Libertirage merkte de Nieuwe Rotterdamse Courant op dat het te hopen ware dat zij nooit in drukvorm zou verschijnen. blijven, zoals de satire van H. van Galen Last opgedragen aan Marie Stevels, hem afschilderde. Het beeld, dat men van onze opponent in Indonesië via de media en informatie van allerlei zijden had voorgeschoteld had niets van de werkelijkheid. De waanidee dat Bung Karno een belanda-hater zou zijn vervulde een functie. Alle frustratie en haatgevoelens over het verlies van Indië had men op deze ene man afgewenteld. De Telegraaf achtte de tijd niet rijp om Sukarno te belichten, zoals hij was. Het schrikbeeld diende gehandhaafd te blijven. Vooral geen onthullingen of zelfs maar een benaderen van zoals het was. Geleidelijk aan had ik een wat gewijzigd beeld van onze zogenaamde vijand in Azië gekregen. Ik begon hem aardig te vinden om zijn eenvoud, directheid in benadering van zijn omgeving, en vooral in zijn absoluut gelijke optreden jegens iedereen. De Amerikaanse journalist Wylton Wynn, van het persbureau Associated Press in Cairo heeft eens over Gamal Abdel Nasser opgemerkt: ‘Ik heb dikwijls gezegd, dat het gevaarlijk is om onder vier ogen met Nasser te spreken. Want wanneer je dit doet, loop je het ernstige gevaar om door zijn charme een bewonderaar van hem te worden.’‘Nasser of Egypt,’ The search for dignity, Arlington Books, Cambridge 1959, pagina 58. Ik herinner mij een diner in het Excelsior Palace hotel in Venetië. Ik deelde een tafel met twee jonge Indonesische diplomaten, Ferdy Salim en Boek Kusumasmoro. Het was direct al opgevallen hoe het uit veertig personen bestaande presidentiële gezelschap, waarin de journalisten als volwaardig werden meegeteld, met elkaar omging. Als éen grote familie. Bung Karno was echt als een vader voor iedereen en werd ook met Bapak aangesproken.Zelf zou ik dit pas in 1957 in Indonesië gaan doen op suggestie van de presidentieel adjudant, Kolonel Sugandhi. Een unieke ervaring, die helaas in schril contrast stond tot het meemaken van een staatsbezoek in gezelschap van leden van onze koninklijke familie. In het ‘Excelsior’ was de president als gewoonlijk het eerste klaar met eten en hij wandelde tussen de tafeltjes. Hij kwam ook bij ons praten. ‘Ik heb iemand gevonden die mijn redevoeringen voor volgende week in West-Duitsland kan nakijken,’ zei Bung Karno. ‘Wie,’ vroeg ik. ‘Onze Duitse stewardess,’ antwoordde Sukarno met een grijns. De jonge dame was meegekomen in het gecharterde toestel van de Pan American Airways. Ik had haar herhaaldelijk in gezelschap van de president gezien, bijvoorbeeld tijdens een gezamenlijke gondelvaart. Ik had ‘stiekem’ foto's gemaakt. Dat zou een klus voor De Telegraaf zijn geweest. Ik zie de kop al op de voorpagina: sukarno vrijt met duitse!De in Venetië genomen foto's van Sukarno met de Duitse stewardess heb ik nooit gepubliceerd. Zij zouden een onware kleur aan de werkelijke omgang van de president met deze vrouw hebben gegeven. Wat hij overigens helemaal niet deed. Hij stelde haar gezelschap bij een niet officieel gedeelte van het programma tussen veertig Indonesische mannen blijkbaar op
hoge prijs. Ook Sukarno's 12-jarige zoon, Guntur, maakte de reis mee. Soms zou de vader vlak voor men autoriteiten ontmoette zijn das recht trekken, en soms vertaalde hij een uiteenzetting van een ingenieur in een fabriek voor de jongen in het Indonesisch. Soms ook liepen zij hand in hand naast bijvoorbeeld de president van Italië, of de president-directeur van de Mercedes-Benz fabrieken. Toen mijn voorvader Jan Frederik Oltmans aan de hand van ‘handschriften betrekkelijk op gebeurtenissen, welke de tachtig jarige strijd met Spanje hebben vereeuwigd,’ of documenten betreffende de Hoekse- en Kabeljauwse twisten of de Utrechtse oorlog in 1838 ‘De Schaapherder’ schreef, stelde hij vier delen samen tot een totaal van 1240 pagina's.Zie bijvoorbeeld de Zevende Druk, verschenen in 1887 bij D. Bolle, te Rotterdam. J.W. Weevers stelde in 1946 in zijn proefschrift over Jan Frederik Oltmans bij het verkrijgen van de graad van doctor in de Letteren en Wijsbegeerte te Leiden, dat ‘De Schaapherder’ als uitgangspunt ‘The Fair Maid of Perth’ van Sir Walter Scott zou hebben gehad. Helaas kan ik hier slechts in beperkte mate illustreren wat ik beleefde die jaren, dat ik mij met het Indonesische vraagstuk bezighield, omdat ik thans reeds ver boven het mij door mijn uitgever aanvankelijk verleende aantal pagina's ben uitgegaan. Dus ook hier moet ik mij beperken tot het vermelden van slechts enkele reisschetsen. Bij terugkeer in Nederland constateerde ik ogenblikkelijk, ook in de kring van mijn eigen sterk op Indië gerichte familie, dat het onmogelijk was om uit te spreken, dat Bung Karno een aardige man was, met wie een nuttig gesprek over het voortzetten van de Indonesisch-Nederlandse betrekkingen te voeren viel. Terwijl ik toekeek in een klas van een Westduitse school, hoe Sukarno op het bord met een geel krijtje de grens van Indonesië corrigeerde door Nieuw-Guinea bij zijn land te trekken, brak in het vaderland levendig gekrakeel uit over een open brief van de Hervormde Kerken aan het volk. ‘In onze tijd,’ aldus deze boodschap, ‘is het dringend nodig, dat de zogenaamde westerse wereld tracht het diepe wantrouwen, dat in Azië en
Afrika tegen zijn bedoelingen bestaat weg te nemen. Dit kan niet door woorden maar slechts door daden geschieden. In zulk een tijd is het uitermate bedenkelijk, dat de kwestie Nieuw-Guinea aan dit wantrouwen telkens weer nieuw voedsel geeft.’ De protestantse kerken baseerden zich op een realistische analyse van de mogelijkheden voor Nederland in Nieuw-Guinea, vooral op langere termijn. Woedend reageerde professor GerretsonProf. dr. C. Gerretson. in De Telegraaf, dat hij een boekje had gekend, waarvan de titel luidde: Meer dan honderd kerkelijke dwaasheden door enige spelende herders. Wanneer men het oproer nagaat waarin de goegemeente in reactie op de brief van de kerken raakte, met telegrammen van Papoea's aan Soestdijk, lijkt dit alles een kwart eeuw later volkomen pueriel. De sukkels, die zichzelf als superpatriotten beschouwden, wilden niet begrijpen dat hun holle frasen de laatste stenen onder de Indonesisch-Nederlandse belangen hielpen wegtrekken. En terwijl ook de kerkeraden in den lande onderling in felle scheldpartijen betrokken raakten, arriveerden op Nieuw-Guinea drie uitgeputte Papoea's in het dorp Lumi. Koppensnellers waren in actie geweest. Achtentwintig rietstengels en een zak afgesneden vingers gaven het aantal slachtoffers aan. Hoe kon men de kibbelende kerkeraden in de lage landen in 1956 in godsnaam bij brengen, dat het er weinig meer toe deed of een Nederlandse of een Indonesische dominee de koppensnellers in Lumi ging uiteenzetten dat de rest van de wereld in het atoomtijdperk was beland? Wat was er eigenlijk veranderd sinds de dagen van de koffieveilingen van de Nederlandse Handels Maatschappij? Multatuli liet dominee Wawelaar reeds uitroepen: ‘Geliefden, God is een God van liefde! Hij wil niet dat de zondaar verloren ga, maar dat hij zalig worde met de genade in Christus en het Geloof! Daarom is Nederland uitverkoren om van de rampzaligen te redden wat er te redden is! Daartoe heeft Hij in Zijn onnaspeurlijke wijsheid aan een land, klein van omvang, maar groot en sterk door de kennisse Gods, macht gegeven over de bewoners dier gewesten opdat zij door het heilig nooit volprezen Evangelium worden gered van de straffe der helle! De schepen van Nederland bevaren de grote wateren, en brengen beschaving, godsdienst en Christendom aan den verdoolden Javaan...!’Multatuli, Max Havelaar. Vrijwel onmiddellijk parachuteerde ik in de groep-Rijkens. Dit was een select gezelschap industriëlen en figuren uit het internationale bedrijfsleven, verzameld rond dr. Paul Rijkens, oud-Unilever-topman. Al in 1952 had Rijkens een bezoek aan Sukarno gebracht, waarna hij tot de conclusie was gekomen, ‘dat er geen land met hem te bezeilen zou zijn,
wanneer wij niet op de een of andere wijze bereid waren Nieuw-Guinea over te dragen aan Indonesië. Dit stond helemaal buiten de kwestie wie er nu eigenlijk gelijk had.’Dr. P. Rijkens, Handel en wandel (memoires). Ad. Donker, 1965, pagina 165. Ook ik was na mijn Italienische Reise, waarbij ik verschillende gesprekken met Sukarno onder vier ogen had gehad, tot de slotsom gekomen dat Nieuw-Guinea in de verhouding met Indonesië absoluut het kardinale knelpunt was en zou blijven, tot er een oplossing zou zijn gevonden. Ook Emile van Konijnenburg, vice-president van de Koninklijke Luchtvaart Maatschappij, maakte deel uit van de Rijkens-lobby. Hij was er de katalysator van. Hij zette mij uiteen, dat het afstoten van Nieuw-Guinea allereerst een Nederlands belang was. In het verleden was in Indië iets groots verricht. Indonesië was een van de grootste en belangrijkste ontwikkelingslanden in de wereld. Nederland had daar een historische taak. Wanneer wij, Nederlanders, door tekort aan visie of door onoverkomelijke moeilijkheden met het psychologisch verwerken van de nederlaag tegen Sukarno, onszelf uit Zuidoost-Azië zouden wegwerken, zouden ongetwijfeld Japanners, Amerikanen of Sowjets taken, die wij het doeltreffendst zouden kunnen volbrengen, proberen over te nemen. Van Konijnenburg beschouwde het al evenzeer een dwingend Indonesisch belang, dat ‘de keet over de Papoea's’, zoals hij het noemde, snel zou worden gestopt. Er was werk te verzetten in onze voormalige Indische archipel, meende de man, die op verzoek van dr. Albert Plesman en in overleg met Sukarno de Garuda Indonesian Airways had opgezet. Hij achtte de zogenaamde Nieuw-Guinea-affaire tegen deze achtergronden het sop de kool niet waard. De groep-RijkensLeden van de groep-Rijkens waren onder anderen: dr. K. Scholtens, dr. M. van Blankenstein, K.F. Zeeman, dr. W.T. Kroese, mr. J. van Oldenborgh H.A. van Karnebeek, mr. P. Heering, prof. G.A. Ph. Weyer, dr. H.M. Hirschfeld, mr. W.J. de Jonge en mr. W.G. Peekema. had mijn Elseviers-reportages opgemerkt en zich erover verwonderd, dat er een journalist was opgedoemd, die niet alleen hun mening scheen te delen, maar erin was geslaagd zijn ervaringen in een invloedrijk weekblad geplaatst te krijgen. Dat het mijn eerste en tevens laatste directe medewerking aan Elseviers Weekblad zou zijn doet hier niet ter zake. In ieder geval was het Telegraaf-bevel geen interview met Sukarno te hebben voor een moment doorbroken geweest. In Lancaster House werd een conferentie belegd van landen die het Suez-kanaal gebruikten. Nederland en Indonesië waren beide vertegenwoordigd. Nederland door Luns. Indonesië door Roeslan Abdulgani. Op No. 10 Downingstreet werd de buitenlandse gasten door de Britse premier een diner aangeboden. Bij het verlaten van de woning vroeg een
fotograaf minister Abdulgani op de stoep stil te staan. Op hetzelfde moment verliet het echtpaar Luns het gebouw. Mevrouw Luns, in avondtoilet, scheen niet bereid even te wachten en wrong zich tussen de deurpost en de Indonesische minister naar buiten. Zodoende stonden Pak Roeslan en Madame Luns in een wat zonderlinge situatie op éen plaatje. 22 Augustus 1956 prijkte deze foto op de voorpagina van De Telegraaf met het bovenschrift: rijke symboliek. ‘Ongewild (met een vraagteken) symboliseert hier de Indonesische minister de houding van zijn land jegens het westen en in het bijzonder jegens Nederland,’ aldus het onderschrift. ‘Hij verlaat hier de ambtswoning van de Britse premier, die een diner aan de Suez-conferentiegangers en hun dames aanbood. Ruim baan voor jonge naties, schijnt hij te denken. Voor zover hij in de deuropening nog ruimte overlaat, moet de westelijke wereld, hier in de persoon van mevrouw Luns, genoegen nemen met een plaatsje op de tweede rang, een beetje weggedrongen tegen de muur...’ Ik ontmoette Abdulgani in het Dorchester-hotel. Het Telegraaf-artikel scheen niet onopgemerkt te zijn gebleven. Ik kon mij als Nederlander slechts voor dergelijk geschrijf generen. Bij terugkeer in Amsterdam had ik hier een gesprek over met de directeur van De Telegraaf, de heer Brandt, die het lumineuze onderschrift scheen te hebben bedacht. Zijn verweer deed mij denken aan wat kanselier Adenauer eens tegen de Britse hoge commissaris, sir Ivon Kirkpatrick opmerkte: ‘Het is jammer dat de lieve God de intelligentie van de mensen beperkingen heeft opgelegd zonder hun domheid te begrenzen.’Dean Acheson, Power and Diplomacy. Harvard University Press, Cambridge 1958, pagina 94. Het stond voor mij vast, dat ik deze krant spoedig zou verlaten. Bovendien werd ik voor een gesprek bij hoofdredacteur Stokvis ontboden. De Nederlandse ambassadeur in Rome, Boon, had er zich persoonlijk bij hem over beklaagd, dat De Telegraaf ‘een man als Oltmans in dienst had, die zich met Sukarno had geëncanailleerd.’ Dit was de eerste maal, dat mij rechtstreeks ter ore kwam dat de overheid intervenieerde bij mijn werkgever, omdat zij het niet eens was met mijn methode van nieuwsgaring, in casu naar Sukarno gaan. Dit soort interventies zou zich door de jaren in vele verschillende vormen en situaties blijven herhalen, waarbij de Nederlandse Vereniging van Journalisten meer dan eens voor mij op de bres heeft gestaan. In 1972 werden de memoires van dr. H.N. Boon, Bagatellen uit de diplomatieke dienst gepubliceerd. Wanneer men deze verzameling authentieke onbenulligheden (bijvoorbeeld pagina 135, het hoofdstuk ‘Dienstgeheim’) naleest, kan men zich er nauwelijks over verbazen, dat deze ‘Haagse’ meneer zich in naam van koningin en vaderland met dit soort praktijken bezighield. Het tweede Indonesische kabinet van Ali Sastroamidjojo had besloten de kwestie Nieuw-Guinea internationaal aan de orde te stellen. Sukarno maakte hiervoor in 1956 zijn eerste lange internationale reizen. In mei en juni was hij in de Verenigde Staten, Canada, Italië en West-Duitsland: in september en oktober in de Sowjet-Unie, Joegoslavië, Tsjecho-Slowakije en de Chinese Volksrepubliek. Op 28 augustus had ik hem in Teheran, Perzië, opgewacht, maar het was niet gelukt mee naar Rusland te gaan. Daarom wipte ik vanuit Rome naar Belgrado over om Sukarno's kennismakingsvisite bij maarschalk Tito mee te maken, waaruit vriendschap tussen beide staatslieden zou ontstaan. Vanuit de Joegoslavische hoofdstad telefoneerde ik mijn laatste bericht door aan De Telegraaf. Hierin vermeldde ik dat de Nederlandse ambassadeur in Belgrado en Sofia, de voormalige plaatsvervangende Hoge Commissaris van Nederland in Indonesië, G.E.B. van Ittersum, Sukarno bij een receptie in het Dedinje-paleis een hand was gaan geven. Den Haag schreeuwde moord en brand. Hoe had deze Van Ittersum zulk een ‘onvaderlandse’ daad kunnen begaan? Rumoer in het parlement. Protesten allerwegen. De Telegraaf voorop. Ik had uitvoerig met de heer Van Ittersum ook over de kwestie Nieuw-Guinea in het bijzijn van diens tweede man, Putman Cramer, van gedachten gewisseld. Van Ittersum was een diplomaat met ruime Indische ervaring. Hij kende Sukarno. De Indonesische ambassadeur in Belgrado, met wie hij vriendschappelijke contacten onderhield, had hem speciaal voor de ontvangst met Sukarno uitgenodigd. Hij achtte het een Nederlands belang, dat hij evenals de andere leden van het Corps Diplomatique aanwezig was. Mijn laatste Telegraaf-bericht zou hem echter ten onrechte veel last bezorgen. Die eerste maanden van 1956, toen ik met de Indonesische kwestie in aanraking kwam, werd mij al spoedig duidelijk, dat behalve bij de particuliere groep-Rijkens ook in de Buitenlandse Dienst zelf scherpe en afwijzende kritiek vis-à-vis het beleid van Luns bestond. Op de terugweg uit Teheran had ik in Beiroet lang gesproken met de Nederlandse gezant, dr. R.H. van Gulik. Hij vond Luns een ramp. Later, op een reis naar Azië, ontmoette ik de ambassadeur in India, mr. H.A. Helb. Deze man was veel te nauwkeurig van de situatie in het moderne Azië op de hoogte om achter het smalle gedoe in Den Haag onder fiere aanvoering van Joseph Luns te kunnen staan.Gesprek op de ambassade te New Delhi, 13 april 1957. Pas in 1972 zou ik bij een lunch in de omgeving van Mexico City in een gesprek met een ambassadeur, nog in functie en daarom hier anoniem gebleven vernemen, dat een aantal hoofden van diplomatieke missies in de jaren van het conflict met Indonesië over Nieuw-Guinea, bijeen waren gekomen om te beraadslagen of het desastreuze beleid van minister Luns langer getolereerd kon worden. Als journalist stond ik machteloos tegenover deze informaties, omdat zij als altijd in vertrouwen werden verstrekt. Intussen versterkten deze gesprekken, ook al was het niet veroorloofd hierover gegevens te publiceren, mijn overtuiging, dat wat Luns aan het doen was, en wat diens voornaam-ste trompet, De Telegraaf, rondbazuinde, gevaarlijke onzin was. ‘Goed gebruld Luns!’ galmde De Telegraaf, als Luns weer eens op Sukarno had gescholden, waarbij de brave minister dan werd vergeleken met de Nederlandse leeuw! Voorlopig concentreerde ik mij dus in 1956-1957 op het beter geverseerd raken in de problematiek en de achtergronden van het Nieuw-Guinea-conflict. Na het Van Ittersum-incident zegde ik De Telegraaf vaarwel. Bij de Nieuwe Rotterdamse Courant, Het Vaderland, het Algemeen Handelsblad en het weekblad Vrij Nederland bestond belangstelling voor directe reportages uit Indonesië over de toestand daar. Ik besloot ter plaatse poolshoogte te gaan nemen. De groep-Rijkens bemiddelde met enige faciliteiten en zo kon ik als gast meereizen op de Willem Ruys, terwijl ik in Djakarta de beschikking zou hebben over een flat van de Nederlandse Handels Maatschappij met een chauffeur, Pak Hoessein, en een auto. Al spoedig zou De Telegraaf haar lezers vertellen, dat de journalist Oltmans op kosten van Sukarno en de Indonesische regering reisde, terwijl ‘ook zijn verblijf in Indonesië niet door hemzelf wordt betaald.’De Telegraaf, hoofdartikel, 1 februari 1957. Ik kon toen weinig uitrichten tegen deze valsemunterij. De groep-Rijkens was een geheime lobby. Sukarno had helemaal niets met de financiën van mijn reis te maken, maar als men iemand zwart wil maken bij politieke conflicten, tracht men financiële en politieke onbetrouwbaarheid te insinueren, óf men tracht langs de weg van roddel over het seksuele gedrag van het gekozen doelwit, verhoudingen met vrouwen - tegenwoordig is ook homoseksualiteit in - te bewijzen, dat een tegenstander louche is en een gevaar voor het vaderland oplevert. De Telegraaf is in dit soort zaken matador. Op 4 december 1956 was ik bij Tandjung Priok aan wal gegaan. Die eerste weken luisterde ik naar Nederlanders. Mijn meest sombere vermoedens zouden worden bevestigd. De groep-Rijkens bleek de werkelijkheid van de situatie ter plaatse te hebben doorgrond. Ik kan stellen, dat de voltallige Nederlandse gemeenschap in Indonesië, in 1957 nog altijd bestaande uit vele tienduizenden personen, voorstander was van een onmiddellijke overdracht van Nieuw-Guinea aan Indonesië. Men hield van het volk en het land van Indonesië. Men was er in vele gevallen geboren en getogen. Velen wilden hier sterven. Wat beoogde men in Den Haag met Nieuw-Guinea, een gebiedsdeel waar niemand ooit naar had omgekeken? Men schaarde zich achter de observatie, die de Amerikaan Robert C. Bone in een studie als volgt omschreef: ‘Irian-Barat verkreeg voor Nederland opeens een symbolische waarde, die in schrille tegenstelling stond
tot de intrinsieke waarde van dit gebiedsdeel.’The Dynamics of the Irian-Barat Problem. Department of Far Eastern Studies, Cornell University. Zo redeneerde de overgrote meerderheid van Nederlanders in Indonesië die dagen. Men wenste met rust gelaten te worden, in Indonesië te blijven werken en op weg naar het einde daar voort te leven. Artikel na artikel ging op de bus naar Nederland, zoals een interview met Jo Abdurachman, voorzitster van het Indonesische Rode Kruis,Nieuwe Rotterdamse Courant, 3 januari 1957. en een interview met ir. Sutoto, president-directeur van de Garuda Indonesian Airways.Nieuwe Rotterdamse Courant, 31 januari 1957. Alles werd ogenblikkelijk geplaatst. De redacteur-Indonesië van de nrc, dr. H.J. Roethof,Dr. Roethof is thans kamerlid van de Partij van de Arbeid. Roethof was het soort journalist-kamerlid dat men in 1973 nog kon terugvinden in het comité van aanbeveling van de Stichting Hulp aan Papoea's in nood - dus ook in 1957 was weinig steun van deze man te verwachten. schreef mij: ‘Je stukken worden hier in zeer gezaghebbende kringen gelezen en trekken de aandacht van de hoogsten in den lande, zowel in de politieke, ambtelijke als particuliere sectoren. Dit is mij ten overvloede reeds nu uit verscheiden reacties op je eerste Djakartaanse beschouwingen gebleken.’ Den Haag was in 1957 nog slechts door een plaatsvervangend diplomatiek vertegenwoordiger in Indonesië gerepresenteerd. Omdat de heer Hagenaar met ziekteverlof was, was de consul-generaal in Singapore, Duco Middelburg, hem tijdelijk komen vervangen. Ik bezocht deze ervaren diplomaat in diens kantoor op de Nederlandse missie. Vele jaren had hij Nederland in Azië vertegenwoordigd. Ook híj was het volstrekt met Luns oneens. Hij gaf mij enkele uren college aan de hand van aantekeningen, die hij uit een bureaulade nam. Onmiddellijk stelde ik uit Middelburg's opmerkingen en gedachten een artikel voor de nrc samen. Ik noemde de diplomaat zelf niet, maar gaf zijn ideeën zuiver weer. Ik zond hem het stuk ter lezing en eventuele correctie toe. Al gauw stond er een chauffeur met het Nederlandse wapen op zijn pet aan mijn deur met een brief. ‘Traditioneel houden leden van de buitenlandse dienst oren en ogen wijd open, maar zo mogelijk de mond dicht. Niet dan bij hoge uitzondering treden zij in de pers voor het voetlicht.’ Middelburg vervolgde: ‘Het gesprek heb ik als off the record beschouwd en ik hoop dat u dit volgens normaal journalistiek gebruik zal willen interpreteren.’Brief gedateerd 24 januari 1957. Er was geen doorkomen aan. Lester Pearson heeft al eens onderstreept, dat journalisten en beroepsdiplomaten dikwijls concurrenten zijn. ‘Telegrammen van buitenlandse correspondenten kunnen even volledig, slim of nuttig zijn als die van iedere willekeurige diplomaat,’ aldus Pear-son. ‘Soms zijn zij zelfs gebaseerd op een diepere kennis en bredere ervaring van een land - en het betreffende volk - waar zij beiden over berichten.’Lester Pearson, Diplomacy in the Nuclear Age. Harvard University Press, Cambridge 1959, pagina 16. Ik besefte terdege, dat Middelburgs expertise verre superieur was aan mijn eerste indrukken van land en volk van Indonesië, en wilde om die reden toen als enige vertegenwoordiger van de dag- en weekbladpers in Zuidoost-Azië, de lezers thuis de mening van deze Nederlandse diplomaat in Djakarta niet onthouden. Maar het mocht niet. Middelburg zou zelf enige weken later een memorandum naar Luns zenden, waarin hij onder meer voorstelde om prins Bernhard een bezoek aan Indonesië te laten brengen om de groeiende verwijdering tussen beide landen te helpen doorbreken. Luns zond hem toen maar als ambassadeur naar Polen. Het was die dagen zowel voor diplomaten als journalisten onbegonnen werk om de feiten naar Den Haag door te geven. Het gat van Nederland zat boordevol Indië-kenners. Een nieuwe generatie Indonesië-specialisten was nog niet opgestaan. Het is trouwens altijd zo geweest. Multatuli waarschuwde al: ‘De regering van Nederlands-Indië schrijft bij voorkeur haar meesters in het moederland, dat alles naar wens gaat. De residenten melden dit gaarne aan de regering. De assistent-residenten, die zelf van hun controleurs bijna niet dan gunstige berichten ontvangen, zenden op hun beurt liefst geen onaangename tijdingen aan de residenten. Hieruit wordt in de officiële en schriftelijke behandeling der zaken een gekunsteld optimum geboren, in tegenspraak niet alleen met de waarheid, maar ook met de eigen mening van die optimisten zelf, zodra zij dezelfde zaken mondeling behandelen, en - nog vreemder! - dikwijls zelfs in tegenspraak met hun eigen geschreven berichten.’ In de Max Havelaar besluit Multatuli deze passage met: ‘Kortom, de officiële berichten van de beambten aan het Gouvernement, en dus ook de daarop gegronde rapporten aan de Regering in het moederland, zijn voor het grootste en belangrijkste gedeelte: onwaar.’ De luitenant-gouverneur-generaal in Indië, dr. H.J. van Mook, beklaagde zich indertijd ‘over de voortdurende, ongebreidelde kritiek en de vele leugenverhalen’ die de ronde deden.Dr. H.J. van Mook, Nederland, Indonesië en de Wereld. De Bezige Bij, Amsterdam 1949. Pagina 141. Ook prof. Willem Schermerhorn illustreerde het ontstaan van misvattingen op lange afstand in zijn dagboek, Het Akkoord van Linggadjati. De oud-premier herinnerde zich een opmerking van een lid van de commissie-generaal, F. de Boer, tijdens een reis naar Indonesië. In Karatsji waarschuwde De Boer: ‘Mijne vrienden, wij moeten er van nu af aan op rekenen, dat iedereen in Holland denkt dat wij gek zijn.’Uit het dagboek van prof. dr. ir. W. Schermerhorn, geredigeerd door mr. dr. C. Smit, die mij meedeelde, dat er een en ander geschrapt had moeten worden, ‘wilde Schermerhorn geen processen aan zijn broek krijgen’. Elseviers, 1959, pagina 31. Prof. J.A. van Hamel heeft eens de opmerking gemaakt: ‘Wie de onzichtbare censuur op de pers in dit land zou weten te ontmantelen zou het vaderland een onschatbare dienst bewijzen.’Prof. J.A. van Hamel was oud-voorzitter van de Tuchtraad voor de journalistiek; oud-hoogleraar in het Volkerenrecht te Amsterdam; oud-president van het Bijzonder Gerechtshof te Amsterdam. Na mijn ervaringen, eerst met het overbrengen van Middelburg's denkbeelden en nadien met Roethof van de nrc die mij schreef, dat het te vroeg was om kritiek op het Nieuw-Guinea beleid van de regering in mijn artikelen op te nemen, zon ik op een methode om Piet Zijlstra in Rodeschool, de gemiddelde lezer van mijn krant, over de werkelijke situatie toch te informeren. Tenslotte was ik daarvoor naar Indonesië gekomen en niet om het oneerlijke spel
met hen, die hun mond niet durfden en niet wilden opendoen, mee te spelen. De eerste weken in Indonesië had ik mij voor een belangrijk deel met Nederlanders beziggehouden. Ik wilde meningen peilen en kennen. De voorzitter van het Indonesische parlement, Sartono, had mij in zijn huis een diner aangeboden, waarbij hij mij de ereplaats aan het hoofd van de tafel gaf, ‘om u te tonen, dat wij Nederlanders als vrienden beschouwen.’ Maar in brede Indonesische kring had ik mij die eerste weken nog niet georiënteerd. Ook vermeed ik contact met Bung Karno te zoeken en naar het paleis te gaan. Pas op 31 december woonde ik met andere journalisten de inspectie op het Istana MerdekaIn het Indonesisch betekent istana: paleis en merdeka: vrijheid. bij van het Garuda-bataljon, dat als onderdeel van de uno-politiemacht naar het Nabije Oosten zou gaan. De militairen stonden op het gazon voor het paleis opgesteld en Sukarno wandelde met premier Ali Sastroamidjojo tussen de gelederen door. Toen de president mij ergens zag staan, wenkte hij, als in Pompeji, en nodigde hij mij uit de oudejaarsavond op het Istana te komen doorbrengen. Duco Middelburg, die met andere diplomaten de plechtigheid had bijgewoond, zag ik in een auto duiken en verdwijnen. Niet hij, maar ik werd gevraagd te blijven. Lester Pearson had gelijk. Inderdaad bevinden journalisten zich soms in een gunstiger positie dan diplomatieke vertegenwoordigers van een zelfde land, omdat zij niet aan de politieke instructies van de regering van dat land zijn gebonden. Om die reden ook had ik lang geleden, direct na mijn studietijd aan Yale, duidelijk afgerekend met de jeugdambitie eens in de diplomatieke dienst te treden. Op de nieuwsjaarsreceptie ten paleize, op 1 januari 1957, constateerde ik met enige ergernis, dat de heer Middelburg door het protocol naar de derde en achterste rij der aangetreden diplomaten was weggewerkt. Op de eerste rij stonden de deken van het corps, de ambassadeur van Canada, met de ambassadeurs van de Verenigde Staten, de Chinese Volksrepubliek, de Sowjet-Unie, Italië, West-Duitsland en andere landen. De arme
Middelburg was naast de zaakgelastigde van Brazilië geplaatst, zijn voortreffelijke ideeën over een Nederlandse politiek ten aanzien van Indonesië en Nieuw-Guinea ten spijt. Zo ver had de geniale diplomatie van Willem Drees en Joseph Luns het koninkrijk in Azië reeds achteruit gezet. Op den duur zouden zij er zelfs in slagen er helemaal uitgetrapt te worden. Zelf stond ik bij de nieuwjaarsreceptie, als Nederlander, naast Bernard Kalb van de New York Times, op de eerste rij tussen de verzamelde journalisten, recht tegenover de diplomaten. Ik geloof, dat ik met enig recht het gevoel kon hebben de vlag bij die gedenkwaardige bijeenkomst hoog te hebben gehouden. Niet alle Nederlanders waren die dagen in Indonesië uitgerangeerd!Tijdens recepties ten paleize maakte ik belangrijke contacten, waarbij Bung Karno dikwijls behulpzaam was. Zo introduceerde hij mij bij de Chinese ambassadeur, Huang Chen, die op 30 maart 1973 benoemd werd als eerste ambassadeur van de Chinese Volks Republiek in Washington D.C. Ook was het Sukarno, die mij aan de Amerikaanse ambassadeur, Howard P. Jones, nog steeds een goede vriend, voorstelde: zie pagina 138. Wat mij overigens opviel die Nieuwjaarsochtend in de grote ontvangstzaal van het Istana Negara; de zware, zwart fluwelen toneel-gordijnen vertoonden een in goud geborduurde kaart van Nederlands-Indië, daterend uit de dagen dat de gouverneurs-generaal nog op het paleis troonden. Nieuw-Guinea stond er op! Was er nog een duidelijker bewijs nodig, dat Irian bij Indonesië hoorde? De Nederlandse persattaché heette Pekelharing. Op een ochtend wandelde ik binnen. Ik vroeg hem wat een Nederlander, die het oneens was met de politiek van zijn regering, kon ondernemen. ‘Die kan een adres aan de Staten-Generaal zenden,’ was het nietsvermoedende antwoord van deze diplomaat. Die avond wendde ik mij tot prof. P.N. Drost, eminent jurist en gasthoogleraar aan de universiteit van Indonesië.Zie ook diens tweedelig werk: The Crime of State, deel 1: ‘Humanicide’ en deel 2: ‘Genocide’. A.W. Sijthoff, Leiden 1959. Hij stelde diezelfde nacht de tekst voor een adres aan het parlement samen. De plaatselijke manager van de klm, Duyf, al even enthousiast over het initiatief, liet enige honderden exemplaren in het Nederlands en Engels stentillen. Enkele dagen later ging het stuk in zee.Zie voor volledige tekst Appendix II. Aan de vooravond van de publikatie van het adres aan de Staten-Generaal over de kwestie Nieuw-Guinea - waarvan de quintessens was, dat het een dwingend Nederlands belang zou zijn Nieuw-Guinea stante pede aan Indonesië terug te geven, in plaats van ten koste van de afbraak van alle Nederlandse belangen in de archipel, uiteindelijk eruit weggeschoten te worden - zat ik met Sukarno in een Convair van de Garuda. Wij vlogen
na een bezoek aan Bandung terug naar de hoofdstad. De aide-de-camp, majoor Sudarto, zou mij bij Sukarno brengen. De president zat in het achterste gedeelte van het toestel aan een tafel met enige fauteuils. Als altijd lagen zijn staf en twee brillekokers voor hem. Ik overhandigde het staatshoofd de tekst van het adres. Hij zette een bril op en begon meteen te lezen. De zon ging onder over de bergen van West-Java. Ik zat uit het raam te staren. Mijn overgrootvader was al naar dit land gekomen. Mijn vader had zijn jeugd op Java doorgebracht. Tegenover mij zat de Vader van de natie, de man die de vrijheidsstrijd had geleid. Hij was het symbool van Indonesië's onafhankelijkheid. Hij zat nu een stuk te lezen, dat ik met professor Drost had opgesteld en dat een bijdrage zou moeten leveren om een verzoening te helpen bewerkstelligen. Was het nu niet mogelijk dat de afstammelingen van al die generaties hardwerkende en toegewijde kolonialisten in een nieuwe relatie zouden komen te staan tot het volk van Indonesië? Nooit zal ik het moment vergeten waarop president Sukarno de twee gestencilde pagina's leerlegde, zijn bril afzette, en mij met een blik van onbestemde verwondering aankeek. Daarop zei hij, met een duidelijk gevoel van genegenheid: woordelijk: ‘Wim, je hebt je land een belangrijke dienst bewezen. Maar ik vrees, dat ze je in Den Haag niet zullen begrijpen...’ Vanaf het moment dat het adres aan de Staten-Generaal om een andere Nieuw-Guinea politiek bij de volksvertegenwoordiging te bepleiten werd gelanceerd, dateert mijn staat van oorlog met De Telegraaf. Deze krant schreeuwde direct de meest ontoelaatbare beschuldigingen en leugens van de daken om onze actie in een kwaad licht te stellen. Op 1 februari verscheen een eerste hoofdartikel tegen mij:   verdachte actie Een in Indonesië rondreizende Nederlandse journalist is bezig aldaar werkzame Nederlanders een adres aan de Nederlandse regering te laten tekenen, waarin wordt aangedrongen op een ander beleid inzake Nieuw-Guinea. Deze poging getuigt óf van ontstellende naïviteit, óf van een sluw raffinement, omdat Nederlanders in Indonesië uiteraard in een moeilijke positie verkeren, omdat zij niet vrij zijn in hun beslissingen. De volgende dag deed Telegraaf kroniekschrijver Pasquino er nog een schepje boven op. Hij schreef een artikel:   alles kan Politieke verschillen brachten Van Oldenbarneveldt op het schavot. In vroeger tijden was men niet zuinig met de beschuldiging van landverraad. Tegenwoordig stapt men daar met elegante pasjes overheen.
Alles kan. Het is duidelijk uitgesproken dat Nieuw-Guinea, of men dat nu leuk of praktisch vindt, onder Nederlandse soevereiniteit staat. Men heeft nu kunnen lezen dat een Nederlandse ‘journalist’ het bestaat in Indonesië landverraderlijke activiteiten te bedrijven door aan daar gevestigde Nederlanders te verzoeken een adres aan de Nederlandse regering te richten waarin wordt aangedrongen op ‘een ander beleid inzake Nieuw-Guinea’. Een schurkachtige pressie, die onbeschermde mensen in levens- en gewetensconflict brengt. Deze man wordt in zijn ondermijnende actie gesteund door het Indonesische gouvernement, dat hem te eten en te drinken geeft en zijn reizen betaalt. Hij heeft in Nederland geld geleend en tot dusverre verzuimd dat te regelen. In een entrefilet dat gewoonlijk in bezadigder termen gesteld is dan mijn kronieken, gelooft onze redactie dat ‘de actie hiermede voldoende gekarakteriseerd is’. Voor vélen wel. Voor mij niet. Want wat zal straks de justitie doen wanneer deze Nederlander in het ‘moederland’ terugkeert? Hem duidelijk maken dat hij zijn mama verraden heeft en conspireert met een staat die niet anders gedaan heeft dan verdragen schenden, en openlijke aanvallen (zelfs invallen) doet op ons grondgebied? Of kàn dat? Dan is de zaak weer voor elkander. pasquinoPasquino (pseudoniem van Johan Luger) op 2 februari 1957. 14 maart 1957 diende mijn Amsterdamse advocaat J.C.S. Warendorf een klacht over de beschuldiging van landverraderlijke activiteiten als genoemd in De Telegraaf bij de Amsterdamse officier van justitie in. Na éen jaar antwoordde mr. W. Tonckens aan de heer Warendorf, dat hij, de officier, het bij de heersende anti-Indonesische stemming in Nederland niet opportuun achtte het dagblad De Telegraaf te vervolgen. In De Civitate Dei vroeg Augustinus al in de vijfde eeuw: ‘Wat betekenen koninkrijken wanneer het Recht in verval raakt anders dan dat het roversnesten worden? Zijn roversnesten op zichzelf geen kleine koninkrijkjes?’ Voor mij was De Telegraaf toen al een koekoeksei in een justitieel koninkrijkje. Intussen waarschuwde collega H.J.A. Hofland dat de Binnenlandse Veiligheids Dienst de ronde deed bij dag- en weekbladen om redacteuren en directeuren op het hart te drukken van een zo obscuur persoon als Oltmans geen letter meer af te drukken en geen woord te geloven. De hoofdredacties van de nrc, het Handelsblad en Het Vaderland telegrafeerden mij, dat zij niet langer van mijn diensten gebruik konden maken. Ik had met een actie als het adres aan de Staten-Generaal afstand gedaan van mijn onpartijdige positie als journalist. Ik had gekozen! En nog wel tégen de regering. Hoe durf je? En dat werd gezegd in een land van ziekelijke verdeeldheid, en van politieke kliekjes en zuilen, met televisienieuwsrubrieken van protestants-christelijke huize, of van katholieke, socialistische, of liberale kleur en geur! Het initiatief van het adres was van mij geweest. Ik had er geen enkel contact met de groep-Rijkens over gehad. De club schrok zich een ongeluk. Voor geen goud wilde men in mijn ‘wilde avontuur’ betrokken raken, ook al waren zij mijn Djakartaanse gastheren. Voortdurend telefoneerde ik via krakerige radiotelefonische verbindingen met Van Konijnenburg in Den Haag. Met de inhoud van het adres waren de heren het onverkort eens, evenals het overgrote deel van de in Indonesië verblijvende Nederlanders. Maar men wilde wachten met iets te doen tot men wist hoe de pers zou reageren. De bladen, van De Telegraaf tot De Volkskrant zouden de stap van het adres zonder meer veroordelen. Albert Besnard schreef in een hoofdartikel in het Algemeen Handelsblad, niet te begrijpen hoe ik achttien Nederlandse hoogleraren in Indonesië, die het stuk hadden mee ondertekend, voor mijn karretje had weten te spannen.Algemeen Handelsblad, ‘Dom adres’. Er gebeurde niets. Na het gebruikelijke kabaal doofde ook dit initiatief als een nachtkaars. Wel sputterde Schermerhorn nog tegen, en noemde het geval in de Eerste Kamer een afkeurenswaardige zaak door een verdachte journalist ondernomen. Maar verder ging men over tot de orde van de dag.In haar boek Indonesia, Troubled Paradise (Robert Hale, London 1962) zou de schrijfster Reba Lewis melden: ‘Toen de petitie in Nederland bekend werd gemaakt, werd Oltmans meteen als landverrader gebrandmerkt.’ Pagina 72. Opnieuw zou de affaire Nieuw-Guinea voor het forum van de wereld in de Verenigde Naties worden besproken. Het Nederlandstalige blad De Nieuwsgier in Djakarta vaardigde mij naar de debatten af. Ik reisde via Honoloeloe en San Francisco. Bij aankomst in New York merkte ik onmiddellijk op dat de gezaghebbende New York Times ondeskundig over de kwestie van de Papoea's schreef. Ik besloot een brief in de Times te publiceren. Ik bepaalde mij tot het weergeven van een aantal passages uit de tekst van het adres aan de Staten-Generaal.New York Times, 22 februari 1957, zie Appendix II. woelratje, luidde de volgende aanval in De Telegraaf. ‘Wordt het geen tijd aan deze activiteiten, die bedenkelijk op landverraad lijken, een einde te maken?’, aldus de hoofdredactionele opinie van deze krant. ‘De Nederlandse regering kan zodanige maatregelen nemen dat een ieder weet waar hij aan toe is.’Suggereerde De Telegraaf een arrestatie? Ook werd geen gelegenheid ongebruikt gelaten om in voortreffelijk teamwork tussen Luns, de bvd en De Telegraaf die werkgevers, waar ik nog zakelijke bindingen mee had in Nederland, fel aan te vallen. ‘En dan kan het misschien ook niet meer gebeuren,’ aldus De Telegraaf, ‘dat een Nederlands (uitroepteken) weekbladBedoeld werd Vrij Nederland, 16 februari 1957. een artikel van Willem L. Oltmans op pagina éen plaatst.’De Telegraaf, 25 februari 1957. Robert Kiek, correspondent van De Telegraaf in New York blies een partijtje mee. Hij zou later in zijn vijver vallen en omkomen, aanval op
nederland in de new york times, schreef Kiek in De Telegraaf.De Telegraaf, 23 februari 1957. Mijn woorden werden verdraaid: ‘Oltmans concludeerde, dat Nederland niet in staat is zijn houding tegenover Nieuw-Guinea te rechtvaardigen “omdat het zijn koloniale zending voor een onbepaalde tijd wil voortzetten en omdat zijn standpunt noch uit het oogpunt van internationaal recht noch van internationaal zedelijk gedrag te verdedigen is”.’ In werkelijkheid besloot mijn Times-brief als volgt: ‘Wat ook de beslissing bij de komende debatten in de Verenigde Naties mag zijn, en afgezien van de hoop dat Djakarta en Den Haag de middelen zullen weten te vinden om hun dialoog voort te zetten, zou het te hopen zijn dat beide landen de actuele, morele steun van de mede-lidstaten in de uno zullen ontvangen om het eens te worden en tot overeenstemming te komen over de deplorabele oorzaken die naar een verslechteren van de betrekkingen tussen Indonesië en ons Nederlanders hebben geleid.’Voor de volledige tekst van mijn brief in de Times, zie Appendix III. Wat de debatten in de uno betreft behaalde Indonesië bij stemming voor haar standpunt van onderhandelingen over de status Irian-Barat een duidelijke meerderheid. 40 landen stemden vóor Indonesië; 25 voor Nederland, bij 13 onthoudingen. Om in het gelijk gesteld te worden had de regering in Djakarta echter een tweederde meerderheid nodig. Er gebeurde dus voor de zoveelste maal niets. Ons adres aan de Staten-Generaal was door de Indonesische ambassadeur Sudjarwo Tjondronegoro geciteerd en ter discussie gesteld. Maar dit deed deze in Leiden opgeleide diplomaat ook met andere Nederlandse bronnen, zoals de in 1956 verschenen brochures van de journalist Theo DrooghTheo Droog, De deurknop in de hand. Van Hoeve, Den Haag 1956. en prof. A. Teeuw.Prof. A. Teeuw, Het conflict met Indonesië als spiegel voor Nederland. Van Hoeve, Den Haag 1956. Wij kregen bij onze ‘landverraderlijke’ activiteiten respectabel gezelschap. Via een kort verblijf in Amsterdam, waar de politie mij niets in de weg legde en het advies, maatregelen tegen mij te nemen van De Telegraaf niet opvolgde, na vervolgens een aantal weken bij het Indonesische Garuda-bataljon in Gaza en de Sinaï-woestijn te hebben doorgebracht, keerde ik in april 1957 in Indonesië terug, op tijd om een staatsbezoek van tien dagen van maarschalk Voroshilov, de president van de Sowjet-Unie, in zijn geheel mee te maken. Adjudant Sugandhi had deze dag mijn eerste officiële audiëntie bij het staatshoofd gearrangeerd. Ik zocht een ernstig gesprek met Bung Karno om twee belangrijke zaken naar voren te brengen. Allereerst de slepende kwestie van de politieke gevangenen in Indonesië, en voornamelijk het geval van de heer H.C.J.G. Schmidt, die al sinds 18 december 1953 werd vastgehouden. En ten tweede wilde ik een aan het licht gekomen precaire situatie rond de Indonesische troepen langs het Suezkanaal onder de aandacht van Sukarno brengen. Men begreep eigenlijk in Indonesië even weinig van de Hollanders en hun mentaliteit als men in Nederland een notie had van wat de werkelijke drijfveren van het nieuwe Indonesië waren. Nederland hield onder meer met man en macht aan Nieuw-Guinea vast om een stok achter de deur te hebben bij het veilig stellen van miljarden guldens investeringen in de nieuwe Republiek. Het werkte precies andersom. Indonesië stelde onder meer een aantal Nederlanders in staat van beschuldiging, tegen het bewind van Sukarno te hebben willen samenzweren. Wat sommige Nederlanders betreft zat hier zonder twijfel een grond van waarheid in. Maar het langdurig vastzetten van bepaalde landgenoten die in de ogen van de publieke opinie in Nederland volstrekt onschuldig waren, maakte het voor diehards als Luns en Romme slechts te eenvoudiger om rot jegens Indonesië te blijven doen. Schmidt's advocaat, Lips, had uiteraard nergens meer entree in Djakarta om voor zijn cliënt te pleiten. Het restant van Nederlandse diplomaten was nog goed voor het stempelen van paspoorten van zogenaamde spijtoptanten. Het was voor een Indonesiër in die dagen dikwijls beter om niet met een Nederlander te worden gezien. Van Konijnenburg spande zich daarom bij Sukarno, Abdulgani en de minister van Justitie, Maengkom, tot het uiterste in om Schmidt vrij te krijgen. Ik wist dit. Ik had de zaak van de arrestanten met Konijn besproken en deelde zijn mening volkomen. Ik gaf op bescheiden schaal enige publiciteit aan het geruisloos loslaten van sommige Nederlandse gevangenen. Zo berichtte ikNieuwe Rotterdamse Courant, 2 januari 1957. Het Vaderland, 2 januari 1957. dat de heren L.A. Benenati en F. Pöttger stilletjes op de ‘Johan van Oldenbarnevelt’ waren gezet, een vertrek waar ik zelf bij aanwezig was geweest, niet alleen om beide heren de hand te drukken en behouden thuisvaart te wensen, maar om als Nederlands journalist acte de présence te geven. Dit soort berichten in de vaderlandse pers - hoopte ik - zou misschien een klein tegenwicht kunnen vormen tegen de groots opgezette publiciteit rond de terugkeer van Mieke Bouman in Nederland, inbegrepen een ere-promotie, een ridderkruis op Soestdijk en een afgeladen Concertgebouw met spreekkoren van ‘Mieke, Mieke, Mieke!’ Om de Indonesische autoriteiten te laten weten dat er in Nederland een grote belangstelling bestond voor het vasthouden van landgenoten in Indonesië op wankele gronden - althans zo oordeelde een belangrijk deel van de publieke opinie - had ik op 21 januari 1957 een zitting in het proces tegen de Nederlander De Braal in Madjalenka bijgewoond. Na afloop werd mij toegestaan in aanwezigheid van de rechter een gesprek met De
Braal te hebben en ik heb moeite gedaan om de sfeer tussen alle partijen hierbij te verbeteren. Ook bezocht ik de toenmalige advocaat van Nederlandse arrestanten, Lips, in Bandung. Ik lichtte hem uitvoerig in over de gecombineerde lobby, die ik samen met Emile van Konijnenburg in regeringskringen in Djakarta uitvoerde en dit was dan het soort activiteiten waar ik mij eveneens als Nederlands journalist in Indonesië mee bezig had gehouden en waarover uiteraard geen letter in De Telegraaf verscheen. Ik was die ochtend precies op tijd in het paleis. Professor Mohammed Yamin was bij Bung Karno. Dat gesprek liep uit. Ik praatte met Gandhi. Ik zal nooit begrijpen, hoe deze adjudant, die ik als bijzonder toegewijd aan president Sukarno heb gekend, in 1965 tot de groep van rebellerende generaals moest worden gerekend. Misschien is deze volte face te verklaren uit het feit, dat Sukarno steeds meer op Gandhi's rivaal, generaal Sabur is gaan leunen. Een triest voorbeeld van revanche op een onbeantwoorde gehechtheid.Generaal Sugandhi zit nog steeds aan de top van de Suharto-generaals en is hoofdredacteur van het legerblad. Generaal Sabur is als commandant van het Tjakrabirawa-regiment, Sukarno's lijfwacht, na de coup gearresteerd en langdurig verhoord; hij raakte gedeeltelijk verlamd en overleed vroegtijdig in 1972. Toen ik een salon met Louis XVI-meubilair binnenkwam zei Bapak: ‘Je m'excuse d'être un peu en retard. Ga zitten Wim, wat heb je op je hart.’ Sukarno was een perfecte gentleman. Hij paste toe wat Bernard Shaw eens heeft omschreven als: het gaat er niet om of men goede of slechte manieren heeft, maar om dezelfde manieren voor iedereen te hebben. De president, heel goed wetende dat Van Konijnenburg en ik vrienden waren, reageerde op mijn pleidooi inzake gevangene Schmidt met: ‘Je zegt precies hetzelfde als Konijn. Wat jullie willen is dat ik vlotte public relations vóor zou laten gaan op het toepassen van de jurisprudentie.’ 18 maart 1959 is Schmidt zonder fanfare of enige publiciteit op een vliegtuig naar Nederland gezet.In zijn memoires merkte Schmidt later op: ‘Oltmans werd al gauw een groot vriend van Sukarno en had dagelijks toegang tot het paleis.’ Ook: ‘Veel Indonesiërs beschouwden Oltmans als een landverrader...’ In de greep van Sukarno, A.W. Sijthoff, Leiden 1961, pagina 225 en 226.

Op 8 augustus 1957 zond ik de heren Hagenaar en Pekelharing van de diplomatieke vertegenwoordiging in Djakarta een memorandum waarin ik onder meer preciseerde op 2 en 3 augustus, evenals op 5 en 7 augustus de kwestie van de politieke gevangenen met Abdulgani en Maengkom opnieuw uitvoerig te hebben besproken. Volgens De Telegraaf en Schmidt zelf waren dit dan landverraderlijke, anti-Nederlandse activiteiten. In de Verenigde Arabische Republiek bestonden ernstige moeilijkheden tussen de Garuda-mannen en de lokale bevolking. De Egyptenaren schenen zich er weinig om te bekommeren, dat de Indonesiërs in de uno-politie-macht islamitische broeders waren. Het voltallige Verenigde Naties-personeel werd als ongewenste indringers beschouwd en behandeld. Sabotagedaden waren schering en inslag. Parkeerde men in Suez een jeep dan werden snel de wielen eraf gedraaid. Indonesische militairen werden ook binnen hun hoofdkwartier te El Shandura aan het Suez-kanaal door Arabieren bestolen. Er waren aan beide zijden bij schermutselingen zelfs doden gevallen. Als speciale verslaggever voor het Nederlandstalige Djakartaanse dagblad De Nieuwsgier had ik enige weken bij het Indonesische bataljon doorgebracht. Ik had talrijke patrouilles door de woestijn meegemaakt. Ook was ik met de commandant, kolonel Suadi, op inspectie mee geweest. Ik had steeds een uniform gedragen van een Indonesische militair die mijn lengte had. Op de zwarte baret prijkte het Garuda-embleem. Welke ideale valse munt zou De Telegraaf hebben kunnen slaan uit een foto van landverrader Oltmans in Garuda-uniform! Uit egards tegenover het bevriende bewind in Caïro gaven de autoriteiten in Djakarta geen publiciteit aan de onaangename situatie in Egypte. In De Nieuwsgier had ik in enige reportages deze situatie aan de orde gesteld. Tot tweemaal toe protesteerde ambassadeur El Amroessi met een nota bij kemluKementrian Lugar Negeri betekent ministerie van Buitenlandse Zaken, afgekort kemlu. tegen mijn artikelen. Ditmaal werd ik door de Egyptische ambassade in Djakarta voor een agent van het internationale zionisme uitgemaakt. Suwito Kusumowidagdo, secretaris-generaal van het ministerie, ontbood mij voor een gesprek. Hij vroeg mij tegen de achtergrond van de bevriende relatie tussen Bung Karno en kolonel Nasser de zaak liever te laten rusten. Het leek mij toen noodzakelijk de president van de situatie met het Garuda-bataljon op de hoogte te stellen. Dat was dus het tweede agendapunt die ochtend. Bovendien had ik zojuist van majoor Sutikno LukitodisastraLukitodisastra is in 1973 ambassadeur van Indonesië in Nieuw-Zeeland. uit El Shandura een brief ontvangen met nieuwe gegevens over toenemende verscherpte incidenten. Ik overhandigde de president de brief. Bung Karno nam na ons gesprek contact op met generaal Nasution. Twee officieren, de kapiteins Sugeng Djarot en Hardi werden uit El Shandura teruggeroepen om verslag uit te brengen. Niet lang hierna werd officieel in Djakarta en New York bekendgemaakt, dat Indonesië zijn bataljon bij de politiemacht van de uno in het Nabije Oosten zou terugtrekken. 11 september 1957 duwde ik mijn Garuda-vrienden in Port Said
af, van waar zij met het Nederlandse stoomschip Talisse naar Indonesië vertrokken. Hierna kwam die ochtend de kwestie Nieuw-Guinea ter sprake. Er was geen ontkomen aan. Bung Karno bracht dit probleem onherroepelijk te berde bij iedere buitenlander die hij ontmoette. Hij had er die ochtend ook met professor Yamin over beraadslaagd. De president vroeg mij naar de reden waarom men in Den Haag het laatste deel van het voormalige Indië niet aan Indonesië wilde overdragen. ‘Willen zij mij dwarsbomen?’ vroeg hij. Ik kon dit niet bevestigen noch ontkennen want op dat moment kende ik de hang-ups in deze kwestie van Luns, en diens politieke vrienden, nog niet. Ik had zelfs nog nooit éen Nederlandse politicus over dit onderwerp gesproken.Hiermee zou ik mij in september-oktober 1957 in Nederland gaan bezighouden. Mijn contacten aan Nederlandse zijde lagen toen voornamelijk nog bij de groep-Rijkens. Ik had met verscheiden heren, ook met Rijkens zelf, kennisgemaakt. Ik deelde hun standpunt van onmiddellijke overdracht van Nieuw-Guinea aan Indonesië, temeer omdat het volmaakt duidelijk was - zoals ook in het adres aan de Staten-Generaal werd gesteld - dat een uiteindelijk afstaan van het gebiedsdeel aan Indonesië onvermijdelijk zou zijn. Aan Indonesische zijde had ik langzamerhand behalve Sukarno, Hatta, Sastroamidjojo, Abdulgani, Djuanda, Sartono en Subandrio tal van ministers en regeringsleiders hierover gesproken en ook leren kennen. De waanzin van de kunstmatig op temperatuur gehouden vijandigheid tussen Nederland en Indonesië trad bij al die gesprekken voortdurend op de voorgrond. En terwijl we die ochtend over deze zaken op het paleis zaten te praten overviel Bung Karno mij onverwachts met de vraag: ‘Waarom vind je eigenlijk dat Indonesië nú Irian-Barat zou moeten krijgen?’ Ik verkeerde een moment in verwarring maar antwoordde daarop letterlijk: ‘Wat ik ook hierover heb gezegd of gedaan achtte ik in het belang van mijn land en koningin. Het gebeurde niet om Indonesië een plezier te doen. Het is beter voor ons als de overdracht spoedig een feit wordt.’ Op papier klinken woorden als ‘voor koningin en vaderland’ overdreven en theatraal, maar op dat kritieke moment, onverwachts geconfronteerd met een direct gerichte vraag, reageerde ik met een duidelijk en krachtig antwoord. Zo gebeurde het dat Sukarno deze reactie uit een persoonlijk gesprek op het Istana Merdeka een paar weken later bij zijn redevoering in Serang ook, via Radio Republik Indonesia uitgezonden, zou herhalen.Zie pagina 16. Al in 1927 had Sukarno het Nederlandse kolonialisme geformuleerd als een systeem, dat zich echt niet als ‘de grote oudere broer zou gedragen’ en ‘de jongere broer zó maar zijn vrijheid zou geven, wanneer hij er rijp voor was’. Of zoals een redacteur van Time het eens uitdrukte. ‘Als je wacht met trouwen tot je er rijp voor bent - emotioneel, wat de studie betreft en financieel - dan is de vrouw die je liefhebt al lang met een ander gehuwd. Je moet je geluk beproeven voor je er rijp voor bent. Zo is het ook met de onafhankelijkheid van staten.’ Ook tijdens dit gesprek in 1957 gaf Bung Karno er blijk van, dat hij vreesde, dat zonder fysieke strijd Nieuw-Guinea niet in de schoot van Indonesië zou terugkeren. Een ander voorbeeld van communisten-fobiereportage heeft de Amerikaan, Arnold Brackman, wanneer hij durft te schrijvenIndonesian Communism. Frederick A. Praeger, New York 1963. Pagina 238. dat president Sukarno opzettelijk de afkondiging van de oprichting van een Dewan Nasional op 6 mei 1957, liet samenvallen met de aankomst in Djakarta voor een staatsbezoek van tien dagen van maarschalk Kliment G. Voroshilov van de Sowjet-Unie. Niets was meer vreemd aan Sukarno, dan om deze twee gebeurtenissen in de verste verten aan elkaar te verbinden. Om te beginnen, was Sukarno éerst naar Amerika gegaan toen hij in 1956 zijn serie buitenlandse staatsbezoeken (vlagvertoon) begon. Hij nodigde bij die gelegenheid president Dwight D. Eisenhower uit een tegenbezoek te komen brengen. Eisenhower, die al even weinig van Aziatische toestanden op de hoogte was als vele van zijn medewerkers, liet zelfs tot vijfmaal toe een officiële uitnodiging van Indonesië onbeantwoord. Tot er een schandaal over in de pers ontstond. Daarna werd meegedeeld, dat Ike bij een bezoek aan Manilla onmogelijk tijd kon vinden een detour via Djakarta te maken. De Sowjet-maarschalk ontving eveneens in 1956 een uitnodiging om voor een staatsbezoek naar Indonesië te komen. Aangezien Sowjet-diplomaten over de hele wereld totaal anders geïnformeerd zijn dan Amerikanen en serieuzer en pragmatischer te werk gaan dan Yanks, kwam Voroshilov natuurlijk wel naar Djakarta. Brackman rept met geen woord in zijn alleszins lezenswaardige boek over de blunder van Eisenhower om niet naar Indonesië te reizen en wél naar de Filippijnen. De lezer houdt dan ook de onware indruk over, alsof het aan Sukarno heeft gelegen dat Voroshilov in mei 1957 in Indonesië ten tonele verscheen. De Kennedy's zouden hier later snel verandering in brengen. Nadat Robert F. Kennedy naar Indonesië reisde waren in 1963 reeds plannen in de maak om president John F. Kennedy en Jacqueline zelf in Indonesië te ontvangen, waartoe Bung Karno een speciale bungalow had ont-worpen om zijn Amerikaanse gasten met alle comfort waar Amerikanen aan gewend zijn te kunnen ontvangen. Terwijl Eisenhower dus weigerde om egards voor het staatshoofd van Indonesië te hebben herinnerde Sukarno zich in een gesprek met Louis Fischer, hoe Khrushchev hem buiten zonder jas en in de ijzige koude bij het voorrijden in het Kremlin tegemoet kwam. Toen Sukarno in Moskou landde waren Maarschalk Bulganin, Nikita Khrushchev, en de heren Kaganowitsch, Mikoyan en Malenkov allen op het vliegveld aanwezig. Eisenhower presteerde het, toen Fidel Castro vlak na zijn machtsovername in Havana op 14 april 1959 voor een verzoeningsbezoek in Washington aankwam niemand van enig belang naar het vliegveld te zenden. Zelf was hij op een golf course in Georgia en vice-president Richard M. Nixon laste een paar kwartier in om een kort gesprek met de Cubaanse vrijheidsheld te hebben. Viel het te verwonderen, dat bij dat soort lompe botheid de betrekkingen tussen het bevrijde Cuba en de V.S. op een Amerikaanse hongerblokkade, die nu al twaalf jaren duurt, zouden uitlopen? Ik - niet Brackman - heb het gehele staatsbezoek van de Sowjet-maarschalk van uur tot uur meegemaakt. De Amerikaan stelt het zijn lezers voor, alsof Sukarno het bezoek van Voroshilov opzettelijk had georganiseerd om de Rus in de gelegenheid te stellen, zoveel mogelijk communistische propaganda te maken, zodat bij de verkiezingen voor provinciale en gemeenteraden die in de zomer zouden worden gehouden, de pki zou winnen. Er is geen woord van waar. Dit soort ‘informatie’ is gebaseerd op de gebruikelijke ziekelijke Amerikaanse benadering van de wereld op basis van communist of niet-communist zijn. Als men niet vóor Washington is, is men dús voor Moskou of Peking. Jarenlang zijn Amerikanen via pers, radio en televisie op die manier gehersenspoeld, zodat éen generatie heeft leren denken over Rood-China, versus Formosa, of de Vietcong, als ‘de vijand’ en over de corrupte Saigonse generaals als ‘onze bondgenoten’, terwijl zelfs vandaag aan de dag nog de Rode Khmertroepen van prins Norodom Sihanouk als de ‘rode rebellen’ en ‘de vijand’ worden omschreven en Lon Nol en andere door de cia in het zadel geholpen verraderskliek, als ‘onze bondgenoten’ worden afgeschilderd. Indonesië-‘specialisten’ als Brackman, waar de Verenigde Staten er slechts zeer weinigen van hebben, dragen met hun boeken weinig bij tot een verheldering van de situatie, zodat wanneer er van tijd tot tijd een explosie plaatsheeft, die als een werkelijkheidscorrectie optreedt, alle eerder gedane voorspellingen of getrokken analyses dan ook in duigen vallen. Enkele weken ná het vertrek van maarschalk Voroshilov gingen zestig
miljoen Javanen naar de stembus. Misschien had éen miljoen van hen de Sowjet-maarschalk met Sukarno in levenden lijve gezien. Het gezelschap had zich in Djakarta, Bandung, Djokjakarta en Surabaja op massabijeenkomsten vertoond, waarbij beide leiders het woord hadden gevoerd. Om die reden was de grote communistische verkiezingszege van 1957 het opzettelijke werk van Bung Karno, aldus Arnold Brackman. Volgens de uitslagen in Djakarta stond de pki met 137 305 stemmen op de tweede plaats. De Masjumi was in de hoofdstad nummer éen met 153 709 stemmen, en de pni kreeg 124 955 stemmen. Op Midden-Java haalde de pki 2 706 893 stemmen, en werd de pni tweede en de Masjumi derde. In Oost-Java stond de pki op de tweede plaats met 2 704 523 stemmen, evenals op West-Java waar zij, na de Musjumi, 1 087 269 stemmen haalde. Het was duidelijk dat de Masjumi (islamieten) en ook de nationalisten (pni) deze verkiezingszege van de pki als een uiterst gevaarlijk teken aan de wand beschouwden. Zou de pki vijf jaar later, bij nieuwe verkiezingen, op legale manier aan de macht kunnen komen en erin slagen haar enorme winst aan stemmen verder te vergroten? Met twee toestellen van de Garuda landde Sukarno en diens gevolg in de vroege middag op het vliegveld van Bandjermasin. De president zou een reis van tien dagen door KalimantanKalimantan: het vroegere Borneo. gaan maken. Om 16.00 uur werd een massale bijeenkomst gehouden op een sportveld. Tienduizenden mensen waren voor het bezoek op de been. Ook een aantal ministers en ambassadeurs waren meegekomen. Onverwachts riep de president mij tijdens zijn redevoering opnieuw bij zich. Ik aarzelde. Sudibjo, de minister van Voorlichting, riep echter: ‘Bapak bedoelt ú!’ Ditmaal waren wij niet in een gesloten bioscoopzaal maar op een open veld met duizenden mensen. Bung Karno sprak in de Indonesische taal over mij tegen zijn volk, terwijl ik naast hem stond. Ik keek in al die vriendelijke gezichten, die naar aanleiding van Sukarno's woorden ook met bewondering naar mij keken. Wetende hoe men in Nederland over de gevoelens van het Indonesische volk of Sukarno ten aanzien van Nederlanders dacht, voelde ik mij niet prettig. Hoe zou ik wat ik hier ervoer ooit in Nederland geloofwaardig kunnen maken? Ik voelde mij bovendien beschaamd over alle onwaarheid en negatieve gedachten die ten aanzien van deze aardige en hartelijke mensen leefden in het deel van de wereld dat ik op dát moment in Bandjermasin vertegenwoordigde. ‘Om u allen te tonen, dat mijn gevoel voor deze Nederlander waarachtig is, reik ik hem hier voor u allen de hand,’ aldus de president.Zie ook de reportage in De Nieuwsgier van 24 juli 1957. Dit Nederlandstalige blad zou na 1957 slachtoffer worden van de totale anti-Nederlandse campagne in Indonesië, als gevolg van Luns' onverzettelijke politiek inzake Nieuw-Guinea. Hij gaf een uitvoerige toelichting en zei zeker te weten, dat ik alles in het werk stelde om het Indonesische standpunt over Irian-Barat in Nederland ingang te doen vinden. ‘Hij vindt onze eis om Irian-Barat een rechtvaardige eis,’ aldus Bung Karno. Bij het verlaten van het terrein werd ik bestormd. Ik moest vele handen schudden. Tenslotte droeg een groep padvinders mij op de schouders. In de avond was er een officieel diner in de woning van de gouverneur. Ik vermijd dergelijke gebeurtenissen waar ik kan. Samen met Willem Latumeten, een hoge functionaris van het ministerie van Voorlichting, ben ik in een kleine warongWinkel, eethuisje. aan de romantische Baritorivier bami kua gaan eten. Het was de laatste keer, dat ik met Latumeten alléen zou zijn. Hij zou zich later onderscheiden bij het organiseren van de Afro-Aziatische ganefo-spelen, Sukarno's tegenhanger van de Olympische Spelen.Sukarno's opzet was de Olympische Spelen te verontpolitieken en vooral te vrijwaren van overheersende westerse tradities en invloeden. In 1965 overleed hij aan een tumor. Hij werd op de heldenbegraafplaats Kalibata, nabij Djakarta, ter aarde besteld. Bij terugkeer op de residentie van de gouverneur riep Bung Karno mij: ‘Wim, Wim,Zoals in Indonesië gebruikelijk is werd de naam tweemaal geroepen. weet je dat je vader en gouverneur Milono samen op de hbs in Semarang hebben gezeten?’ Ik werd voorgesteld. Dit was een ontroerend moment, omdat ik tegenover een Indonesiër stond, die in zijn jeugd met mijn vader had gevoetbald, samen huiswerk gemaakt, en later, toen zij beiden bij de familie Tillenius Kruithof in Semarang in huis waren, een kamer hadden gedeeld. Milono was de zoon van een Javaanse regent. In de vakanties ging vader mee logeren bij zijn vriend, wat iets zegt van hoe de verhoudingen in de koloniale tijd ook konden zijn, in dit geval die van vóor de oorlog van 1914-1918. Van Bandjermasin reisde het gezelschap naar Pontianak. Bandjermasin komt ook in Wertheim's studie voor als een plaats waar door ons een wrede oorlog werd gevochten, de zogenaamde Bandjermasin-oorlog waarbij de sultan van Zuid-Borneo zijn macht in het gebied verloor en de rijke Hulu Sungei-gronden onder Nederlands bestuur en beheer kwamen.Prof. dr. W.F. Wertheim, Indonesian Society in Transition. W. van Hoeve, Den Haag-Bandung 1959. Pagina 64. Wij voeren twee dagen op de prachtige Kapuas het binnenland in. Wij passeerden een kanaal van 28 kilometer, in 1879 door Nederlanders aangelegd. Een klein monument herinnerde aan dit feit. Indira Gandhi, de premier van India, heeft eens gezegd: ‘Mijn grootvader was van mening, dat er twee soorten mensen zijn: zij die het werk doen en zij die er de eer voor opstrijken.’ Via Balikpapan zouden wij later naar het schitterende hoog gelegen Samarinda reizen. Voor een select gezelschap van 600 personen sprak Bung Karno vanmorgen opnieuw over ‘de verkeerde interpretatie van het woord democratie’. Als voorbeeld noemde de president, dat in het district van Marabahan op Zuid-Kalimantan de mensen een referendum hadden georganiseerd waarbij met meerderheid van stemmen werd besloten, dat deze daerah niet langer tot de zuidelijke provincie van Kalimantan wenste te behoren. Sukarno benadrukte, dat Indonesië er goed aan zou doen het Chinese systeem te volgen, van ‘eenheid-kritiek-eenheid’. Hij sprak over het bijwonen van de 1 oktober-herdenking in Peking in 1957. Mao Tse-tung wees tijdens de parade Bung Karno op het feit dat alle uitrusting die voorbij reed, trucks, jeeps, kanonnen, tot de modernste geweren toe in de Volksrepubliek zelf waren vervaardigd: ‘Zeg mij maar wat je nodig hebt, Bung Karno,’ had Mao gezegd, ‘en wij zullen het voor je maken.’ De president sprak over de noodzaak een vijfjarenplan in het leven te roepen om de economische opbouw van het land te verzekeren. Indonesië zou een eigen vorm van democratie, een gotong rojongWederzijdse hulp. Al in 1945 sprak Sukarno over een gotong-rojong. Zo staat in zijn beroemde redevoering voor het voorbereidend comité der onafhankelijkheid: ‘Wederzijdse hulp is een dynamischer overtuiging dan broederschap, mijne heren! Broederschap is een statische overtuiging, maar gotong-rojong schildert éen taak, éen naastenliefde, éen streven. Het betekent zeer hard samenwerken en een strijd van help-mij-en-ik-help-jou. De vroomheid van het belang van allen voor allen. Dat is gotong-rojong!’-democratie, in het leven moeten roepen om te kunnen komen tot het verwezenlijken van de idealen van de Pantja SilaVijf grondbeginselen van de Staat.. ‘Het gaat er niet om blindelings politieke systemen die vanuit het democratische of socialistische blok van landen worden geïmporteerd te kopiëren. Wij moeten een eigen systeem ontwikkelen dat voortkomt uit onze eigen adat en geschiedenis,’ aldus de president. Hij keerde zich fel tegen de term ‘IJzeren Gordijn’ en meende, dat hij gedurende zijn reis in de Sowjet-Unie en China in 1956 een totaal andere indruk van die landen had gekregen dan doorgaans in de media werd afgeschilderd. ‘Het is best mogelijk dat er in de Sowjet-Unie een geheime politie opereert. Maar denkt u vooral niet, dat dit in de Verenigde Staten niet het geval zou zijn.’ Roeslan Abdulgani heeft in zijn serie lezingen voor het Monash Centre of Southeast Asian Studies in Australië in 1972 een prachtige beschrijving gegeven van Bung Karno's ‘leunen naar links’. Hij kritiseerde Howard P. Jones, die in zijn memoires, Indonesia: A Possible Dream, hier te gemakkelijk over heen gewaaid zou zijn. Ook de Amerikaanse diplomaat, die meer dan zeven jaar in Indonesië verbleef en Bung Karno van nabij leerde kennen, had zich schijnbaar niet los kunnen maken van eigen vooroordelen en opvattingen. Roeslan herinnerde eraan dat Sukarno ervan hield de marxistische uitdrukking te gebruiken: ‘Whoever is on the left is right: and whoever is on the right will be left (by the people).’ Het was niet eenvoudig in die dagen om ‘linkse’ ideeën te introduceren bij de nationale krachten die in wezen ‘geleide democratie’ steunden. In strenge islamkringen beschouwde men het woord ‘links’ als geïdentificeerd met ‘krachten van onheil’, terwijl het woord ‘rechts’ (het bij het rechte eind hebben) met ‘krachten van de waarheid’ werd vereenzelvigd. Mohammedaanse aanhangers fluisterden Abdulgani in, dat ook in het Javaanse wajangspel, de ‘boeven’ aan de linkerzijde van de dalangDalang: Indonesische naam voor speler met de wajangpoppen. worden opgesteld, terwijl juist de helden aan de rechterzijde staan, en tegen het slot van het spel de helden altijd van de boeven winnen. Roeslan had zich voorgenomen Bung Karno deze ‘boodschap’ over te brengen. ‘Dit gebeurde in het Bali Hotel in Den Pasar in 1961. Bung Karno had mij opgedragen met hem mee te gaan naar Bali voor “mijn opvoeding”. Er zouden honderd dalangs aanwezig zijn, die volgens de president een beetje gedegenereerd waren, wat het opvoeren van de authentieke wajang betreft. En inderdaad, op Bali duurden de wajangvoorstellingen toen meestal nog maar drie uren, terwijl juist de originele voorstelling de hele avond en nacht voortduurt, in totaal negen uren. Bung Karno vertelde mij dat de wajangvoorstelling juist behoorde te worden ingepakt in de mystieke envelop van de duisternis der nachten!,’ aldus Pak Roeslan. Ook Jef Last heeft eens herinnerd aan Sukarno's liefde voor de wajang. ‘Ik ben voor een nachtvoorstelling uitgenodigd en het is inderdaad geen pretje. Ik had de smalende opmerkingen van Frans Goedhart gelezen over “de dromer op het paleis” die de hele nacht naar het schimmenspel kon zitten kijken. Van zeven uur 's avonds tot zeven uur 's morgens op steile stoelen in de half donkere paleiszaal, met geen andere verfrissing dan zo nu en dan een glaasje ijswater en tegen middernacht een schoteltje kleefrijst met wat saté. Al die tijd zat de president in absolute stilte te luisteren naar de Sudanese dalang, die ik niet kon verstaan.’De Nieuwe Stem, maart/april 1961 - jaargang 16, no. 3-4, pagina 143. ‘Bung Karno had zijn lievelings-dalang uit Djokjakarta meegebracht, compleet met al hun poppen en instrumenten, de volledige gamelan,’ vervolgde Roeslan. ‘Hij liet de 100 Balinese dalangs van de avond tot de prille ochtend zien hoe de wajang behoorde te zijn. Om mij te verhinderen dat ik vroegtijdig zou ontsnappen, liet hij mij naast zich plaatsnemen. Dit was de derde keer in mijn leven, dat ik een volledige wajangvoorstelling zag. De eerste, toen ik nog een kleine jongen was. De tweede, bij
het huwelijk van een schoonzuster en deze in 1961 was de derde. Ik merkte op, dat de president soms via een aide-de-camp instructies aan de dalang gaf. In feite was hij de super-dalang. En het amuseerde hem, dat ik niet anders kon dan blijven zitten, wat in het Nederlands met leedvermaak wordt omschreven. Iedere keer wanneer hij mij vroeg of ik de handelingen begreep knikte ik beleefd. Om vijf uur in de ochtend, toen de climax van het laatste gevecht naderde, stelde ik Bung Karno de vraag waarom het was dat de “boeven” zich aan de linkerzijde bevonden en de “helden” aan de rechterzijde, terwijl de rechtse poppen juist schenen te winnen over de linkse poppen, waarmee ik dus het wajangspel in verband bracht met zijn politieke leerstellingen. Het was duidelijk dat mijn vraag hem verraste. Ik keek de andere kant op en had op mijn beurt enig leedvermaak.’ Roeslan vervolgde: ‘Ik nam zijn innerlijke moeilijkheid waar: de Javaanse culturele nationalist Sukarno voelde zich onbehaaglijk tussen de twee andere Sukarno's, namelijk de modern-islamiet Sukarno en de marxist Sukarno. Maar de volgende middag, bij een laat ontbijt, nadat wij de hele ochtend hadden geslapen, zei Bung Karno tegen mij: “Kijk, jij begrijpt nog altijd niet de essentie van de wajang. Wajang betekent schaduw, bayangan. Trek geen conclusies vanaf de plaats van waar de dalang zit, dus achter het doek. Je moet de wajang interpreteren, zoals het volk het doet, via de schaduw, vanaf de plaats waar je zelf zit. Wanneer je dat zou doen zou je zien, dat de helden zich aan je linkerzijde bevinden en de boeven aan de rechterzijde.” Ik glimlachte en bleef stil,’ aldus Roeslan Abdulgani. Sukarno sprak nooit als eerste bij een rapat raksasa.Massa bijeenkomst. De techniek die hij volgde was om eerst een lokale autoriteit en daarna bijvoorbeeld een minister uit het kabinet, hem voor te laten gaan, zodat hij de ‘temperatuur’ van zijn publiek kon opnemen. Dan was het de beurt van de grote Bung, ‘de briljante leider en woordvoerder van de Indonesische Revolutie,’ zoals de Amerikaan Walter Lipmann eens omschreef.Lipmann's artikel in de New York Herald Tribune van 22 mei 1956 ter verwelkoming van Sukarno bij diens eerste officiële bezoek aan Amerika. ‘Saudara, saudara, assalamu'alaikum warachmatuhali wabarakatuh!,’ waren dan de eerste woorden in traditionele islamitische groet.‘Broeders en zusters, ik groet u met Gods zegen!’ ‘Wa'alaikum salam!’‘Wij groeten u terug met Gods zegen!’ echode de menigte, door Henrik Ibsen ‘het grondbestanddeel van een volk’ genoemd. Wanneer Bung Karno de reactie van het publiek niet enthousiast genoeg vond dan vroeg hij de mensen hun wedergroet te herhalen. Sukarno heeft eens gezegd, dat hij de harten van zijn volk als een harpist bespeelde. Hij deed dit inderdaad. Hij mag dan wel de ingenieurstitel hebben behaald, maar hij had de ziel van een artiest. Hij voelde zich
het verlengstuk van zijn volk, maar hij was dat ook. Ik heb dat keer op keer kunnen constateren, ook die twee dagen in Samarinda op Kalimantan. Zijn intense contact met de massa was fenomenaal. Ambassadeur Jones bracht in zijn memoires een nuance uit een aantal jaren van persoonlijke observatie aan, die uiteraard bij alle Nederlandse staatslieden in hun beoordeling van Bung Karno heeft ontbroken. Den Haag kende de man ook niet. Jones schreef, ‘Sukarno's reden aarschap kon de miljoenen volksgenoten die naar hem luisterden een gevoel van betrokkenheid, belangrijkheid geven. Men kon zijn oogmerken voor de Revolutie met hem delen, en deelachtig worden van iets groots, van iets belangrijks, misschien stond men wel buiten het staatsgebeuren, maar toch kon men er bij betrokken zijn. Sukarno bracht een menigte in beweging zonder fanatiek geschreeuw van een Hitler, of het onbesuisde gepoch van een Mussolini, of zelfs het gepassioneerde preken van Patrick Henry.Amerikaanse redenaar, patriot en staatsman (1736-1799). Hij was een warm gevoelig mens, magnetisch en functioneerde op een zéer persoonlijke basis. Hij kon verhalen vertellen, maar altijd met een “pointe”.Indonesia: A Possible Dream. Idem, pagina 222.’ Louis Fischer sprak met de kennis van een ervaren ooggetuige toen hij schreef, ‘Redenaarschap is Sukarno's fijnste, subtielste wapen. Hij injecteert in zijn redevoeringen een fijn gebalanceerde dosis waardigheid en gezelligheid, ernst en humor, artisticiteit en talent, vertrouwen in de luisteraar, een kritische kijk op de internationale toestand, trots op zijn land, gemakkelijk te verstouwen generalisaties en een duidelijk oproepen tot actie.’The Story of Indonesia. Idem, pagina 162. Ergens anders in zijn boek zei Fischer het volgende, ‘Sukarno is een verbale virtuoos, een acteur. Hij is ook iemand die snel reageert. Hij voelt zijn publiek feilloos aan. Sukarno is op zijn best in een omgeving van vriendschap en affectie. Hij sluit zich af wanneer hij kilheid moet bestrijden. Soms, daar ben ik eveneens zeker van, heeft hij moeite om vlijerij van waarachtige vriendschap te onderscheiden. Hij verlangt met zoveel hartstocht naar warmte, dat hij het namaak-produkt wel eens voor echt zou kunnen aanzien.’The Story of Indonesia. Idem, pagina 170. Alhoewel ik geen Behasa Indonesia sprak had ik toch langzamerhand voldoende woorden opgepikt en genoeg redevoeringen van Bung Karno beluisterd, dat ik er steeds meer van begon te begrijpen. Ik sluit mij aan bij de Amerikaan John Scott van Time, die beschreef hoe Sukarno een rede hield voor een 600 autoriteiten in de grote hal van het Istana Negara in Djakarta. ‘Wat kon die man spreken!’ aldus Scott. ‘Eén uur en twintig minuten aan éen stuk. Zijn beeldspraak en gebaren waren zó eenvoudig en zó welsprekend, dat ik hele passages van wat hij zei kon begrijpen zonder een woord van de taal te kennen.’ Ook Scott meende, ‘Het was inspirerend om deze vitale president met zijn meesterlijke talent voor oreren in gesprek te zien met een groep mensen uit zijn volk, welke hem zo duidelijk adoreerde.’Democracy is not enough. Harcourt Brace, New York 1960. Pagina 82. Ik ben hier wat uitvoeriger op ingegaan, mede aan de hand van persoonlijke ervaringen van andere ooggetuigen, omdat Sukarno's vijanden en tegenstanders in Den Haag altijd zo'n geheel ander beeld van de man afschilderden, dan hij in werkelijkheid was. Schmelzer zou in 1973 nog altijd plechtig verklaren, dat ‘de persoonlijkheidsstructuur van Sukarno’
de grote sta-in-de-weg was geweest bij de verzoening met Nederland. Schmelzer had geen idee waar hij over sprak. Drees idem dito. Men kletste elkaar vrolijk na en de fabeltjes worden gemakshalve in 1973 gecontinueerd. Zij zijn zich niet bewust welke onwaarheden zij uitkramen. Hoe krijgt men deze historische feiten ooit gecorrigeerd? Pas wanneer de werkelijke sta-in-de-wegs zullen zijn overleden? Bung Karno hield in de middag zijn rede. Zoals hij dit steeds bij deze rondreis over Kalimantan had gedaan, riep hij mij bij zich, legde een arm op mijn schouder en stelde mij als Nederlandse vriend aan zijn volk voor. (zie foto's.) ‘Meent die belanda wel wat hij zegt,’ riep iemand uit de menigte. ‘Wel,’ aldus president Sukarno, ‘aanvankelijk heb ik zelf gedacht dat hij misschien een grapje wilde uithalen. Maar wij hebben Willem Oltmans getest. Het is gebleken, dat hij ons land en volk van ganser harte steunt in de kwestie Irian-Barat, omdat, omdat,’ en Sukarno benadrukte deze woorden, ‘hij begrijpt, dat het in het belang van zijn eigen land, Nederland, zou zijn, indien deze kwestie spoedig zou worden opgelost.’ Toen ik naar mijn plaats terugkeerde maakte minister Chaerul Saleh, die naast mij zat, de volgende opmerking: ‘Onze president is bezig de anti-Nederlandse stemming hier te verzachten door zijn hulde te betonen. Dat is goed. Wij zijn hier voor. Maar wat doet Nederland eigenlijk? Mag men bij u weten wat Bung Karno hier aan het doen is? Zou men eindelijk in Den Haag eens op Sukarno's uitgestoken hand ingaan?’ Ik moest hem meedelen, dat geen letter over Sukarno's redevoeringen in de Nederlandse pers was verschenen. Ik had bandopnamen naar verschillende omroepen in Hilversum gezonden. Zelfs Waller van de vpro gooide ze in de prullenmand. Sukarno haatte nu eenmaal alle Nederlanders en daarmee basta. Die leugen moest gehandhaafd blijven. Bung Karno leunde steeds weer op zijn immense prestige bij de Indonesische massa om in al zijn redevoeringen die zomer, die door het hele land te beluisteren waren geweest, een ander geluid te laten horen. Iedere bijeenkomst onderbrak hij met: ‘Saudara saudara sekalian:Broeders en zusters, u allen. In mijn gevolg bevindt zich een Nederlander. Hij is een vriend van ons. Wij moeten im-mers nooit vergeten, dat Nederlanders ook echte vrienden van Indonesië kunnen zijn.’ Nederland zweeg. Voor de slimmerds in Den Haag gebeurde er niets. Nadat Richard M. Nixon in éen interview met éen journalist had gezegd naar Peking te willen reizen, omdat er toch naar een dialoog met de Volksrepubliek gezocht moest worden, haakten Mao en Chou aan. Men wist deksels goed in Nederland, dat Bung Karno al heel lang de wens koesterde als gelijkwaardig staatshoofd naast de Nederlandse koningin te staan. Daar zou Luns, naar zijn eigen zeggen, een stokje voor steken.Ik herinner mij (A.W. Sijthoff, Leiden 1971): ‘...naar mijn mening onze vorstin een ontmoeting met deze gedegenereerde man bespaard moest blijven.’ Pagina 98. Hier moet men de Engelsen toch nageven, dat zij het opbrachten om een Yomo Kenyatta, eens de vogelvrij verklaarde Mau Mau-leider, het jaar ná de erkenning van de onafhankelijkheid van Kenya, naar Londen te halen en naast hun koningin neer te zetten. Ook Mohammed Hatta, van wie men in Nederland wél bereid was te geloven, dat hij ons een warm hart toedroeg,Mr. Dirk U. Stikker, Memoires. Nijgh & Van Ditmar, Rotterdam 1966. Pagina 131. sprak over een ‘morele en juridische claim’ van Indonesië op Nieuw-Guinea. Hij verschilde met Sukarno op vele punten van inzicht wat betreft de leiding van de staat, maar in de kwestie van de Papoea's stond Hatta achter Bung Karno. In een interviewhatta verlangt naar nederlands gebaar, Vrij Nederland, 6 juli 1957. Ook dr. Zairin Zain zou in zijn boek Mit den Augen eines Asiaten (Brückenbauer Verlag, Keulen 1961) deze uitspraken in Vrij Nederland van Hatta citeren. Pagina 142 en 143. zei hij: ‘De Nederlanders bezien het huidige vraagstuk van een zuiver juridische kant. Dat is mijns inziens een ernstige fout. Ik heb bij alle onderhandelingen met Nederland aangedrongen op het scheppen van een sfeer van wederzijds vertrouwen, waarbij het niet direct noodzakelijk zou zijn ieder gesprek of iedere onderlinge overeenkomst of afspraak op papier vast te leggen. Maar de Nederlandse gesprekspartners wilden daar niet van horen. Alles diende tot in de puntjes zuiver juridisch op papier te staan. En uit alle protocollen en traktaten is dan thans een Nederlandse verblindingspolitiek ten aanzien van Indonesië voortgekomen, een politiek welke inzake Irian-Barat geheel tegen het Nederlandse eigenbelang indruist. Een politiek die in hoge mate ten nadele is van het Nederlandse koninkrijk en ten voordele van niemand dient.’‘In het algemeen schept de vorming van advocaten gewoonten en geestesinstellingen, die niet gunstig werken bij het uitoefenen van diplomatie,’ schreef François de Callières, de 
privé-secretaris van Lodewijk xiv in 1713. Alle Indonesische bladen, de Times of Indonesia, de Berita Indonesia, de Wapada, de Duta Masjerakat, en andere brachten mijn interview met Hatta in opvallend grote opmaak op de voorpagina's.Voorpagina's van de Indonesische bladen van 3 juni 1957. Den Haag bleef Oostindisch doof. Geheel ten onrechte zaaide ook oud-minister Stikker in diens Memoires (pagina 136) tweedracht tussen Bung Karno en Hatta over de kwestie Nieuw-Guinea. ‘Hatta had geen belangstelling voor Nieuw-Guinea getoond,’ aldus Stikker, ‘maar Sukarno zei met zoveel woorden tegen Van Roijen, dat hij het met Hatta volstrekt oneens was...’ Ja, oneens, maar waarover? In ieder geval niet oneens over Irian-Barat, dat weet ik pertinent zeker. Ik zou dit niet kunnen stellen, zonder Sukarno en Hatta hier persoonlijk herhaaldelijk en indringend over gesproken en geïnterviewd te hebben. Nu weet ik zeker dat ook Stikker leuterde. Hatta ging zover te stellen, dat Stikker hem bij de onderhandelingen te Kaliurang (4 november 1948 begonnen) diep had teleurgesteld, vooral wat betreft hetgeen de heer Stikker daarover later in Den Haag en elders heeft gezegd. ‘Over Nieuw-Guinea spraken wij slechts kort. Hatta zei dat hij in dit gebied niet geïnteresseerd was. Hij had daarover kennelijk andere opvattin-gen dan Sukarno in later jaren naar voren zou brengen,’Memoires. Pagina 115. aldus Sukarno. Hatta verzekerde mij, dat Stikker een onjuiste voorstelling van zaken gaf. Ik heb geen reden om daaraan te twijfelen gezien de algehele geinformeerdheid van de bierbrouwer-minister, over Sukarno en Hatta. In een stoet van tientallen auto's waren wij vanmorgen op weg van Surabaja naar Gresik, om de ingebruikneming van een cementfabriek bij te wonen, welke met Amerikaanse hulp was gebouwd. Ergens op een stil gedeelte van de weg en om voor ons niet direct waarneembare redenen hield het cortège onverwachts stil. Het duurde eventjes. Ik verliet de autobus, waarin de journalisten meereisden. Toen zag ik in de verte, hoe Bung Karno op zijn elf-en-dertigst, zijn onafscheidelijke Hollandse zwarte huis-, tuin- en keukenparaplu in de hand als bescherming tegen de felle zon, als Napoleon in Orwell's ‘Animal Farm’ aan de zijkant van de weg een rustig plekje uitzocht om het tegen een boom te doen. Ministers, ambassadeurs, de hele bubs van honderden personen moest in snikhete automobielen op de presidentiële plas wachten. Toen kwamen bij het terugwandelen naar zijn auto ook nog wat vrouwen en kinderen aangelopen, die op een afstand in eerbied naar Bapak hadden staan kijken. Er volgde tot overmaat van ramp nog een praatje. Maar zo was Sukarno! Hetzelfde gebeurde eens tijdens een wandeling in de paleistuin in Djakarta, waarbij de president tegen het meewandelende gezelschap, waaronder dames, eenvoudig zei: ‘Draaien jullie je om,’ waarop hij tussen wat heesters en bloemperken waterde. Sukarno was eigenlijk met alles zo. Had hij maar wat meer raffinement en discretie toegepast, want dan zou hij zijn vijanden, die weinig anders konden doen dan hem via roddelarijen en de beroemde Sukarno vrouwen perkara'sIndonesisch voor vrouwenzaken. proberen omlaag te halen, minder vrije ammunitie
hebben verschaft. De legio verhalen en kletspraatjes, die bij Sukarno's leven de ronde deden, amuseerden hem persoonlijk, maar brachten veel schade aan zijn ‘image’. Bij een bezoek aan Moskou, aldus wil de anekdote, speelde het Kremlin hem een aantrekkelijke vrouwelijke tolk in handen. Hierna werd een nachtelijk samenzijn via in het plafond aangebrachte camera's op film gezet. De Sowjets zouden Bung Karno hiermee hebben kunnen chanteren, zo wil het verhaal. Toen de president hierover werd ingelicht vond hij de zaak een grap van formaat en hij reageerde onmiddellijk met: ‘Ik wil een kopie van die film hebben. Dát wil ik zien!’ Luns brengt in zíjn memoires de microfoons in de plafonds van het Kremlin ter sprake. Hij memoreert dat hij opzettelijk luid tegen mevrouw Luns zou hebben gezegd: ‘Lia, het zou me tegenvallen als men ons morgenavond bij het afscheid niet wat van hun heerlijke kaviaar mee zou geven.’ Inderdaad kregen de Lunsen op de luchthaven bij het afscheid vier blikken kaviaar aangeboden. Luns kon moeilijk een glimlach onderdrukken.Ik herinner mij. Pagina 219. Ik herinner mij een passage van de Amerikaanse journalist I.F. Stone, die schreef dat de Oostenrijkse staatsman, prins Von Metternich, er indertijd drie echtgenotes en acht permanente maîtresses op nahield, wat wellicht voor een niet-islamiet een record genoemd mag worden.Zie ook de in 1964 verschenen biografie van Barbara Cartland. Franse spionnen volgden de prins naar huizen van ontucht. E.C. Corti schreef zelfs een studie van twee delen, Von Metternich und die Frauen (1949), waarin onder meer werd beschreven tot welke hoogten de prins in staat bleek vrouwen te drijven. Hij leefde bovendien zijn libido uit in een onuitputtelijke stroom van brieven aan echtgenotes en maîtresses.Zie Sukarno's opmerking over liefdesbrieven, pagina 55. In het geval van Sukarno ware het te wensen dat Hartini en Dewi hun herinneringen aan deze zogenaamde supervrouwenjager op schrift zouden stellen. Ik geloof, dat het nageslacht dan een geheel ander beeld van Bung Karno zou overhouden dan bij zijn leven door de internationale media werd getekend. Vrij spoedig na het overlijden van Sukarno heeft Madame Hartini trouwens internationaal een serie artikelen over haar leven met de President gepubliceerd die nogal ongelukkig waren gesteld en waarbij een belachelijk accent op het seksuele leven van haar echtgenoot is gevallen. Zij moet onhandig en onkundig geadviseerd zijn geweest, want ik weet dat Hartini Bapak op handen droeg en hem zeer toegewijd was. De indruk die in deze artikelen werd gevestigd is onjuist. Het echte accent bij Bung Karno lag op hele andere zaken. Madame Dewi schijnt in haar memoires hier aanzienlijke aandacht aan te willen besteden. ‘Hij zag vrouwen met de ogen van een moeder,’ zei Dewi mij eens. Ook de omgeving van Sukarno was aan dit onware image schuldig. In Wenen ging de president eens met vier stewardessen van zijn gecharterde panam-toestel een rijtoer maken. 's Avonds stonden de kranten vol. Ik wilde deze knipsels onder de neus van de president duwen, maar adjudant kolonel Sugandhi en de militaire secretaris van de president, kolonel Kretarto smeekten mij dit niet te doen. Bij aankomst in Turijn in 1956 schreef een belangrijke krant over de gehele voorpagina in vette letters: president van indo-china in de stad. De blunder werd voor Bung Karno angstvallig geheim gehouden. Ik interpreteer toewijding en loyaliteit aan een superieur geheel anders, dan deze heren, die er slechts op uit waren zichzelf een uitbrander te besparen. Niemand heeft Sukarno's karakter zo veelzijdig en juist omschreven als de Amerikaan Louis Fischer, die in 1959 opmerkte: ‘De sleutel tot Sukarno is love. Hij is een groot liefdebedrijver. Hij houdt van zijn land. Hij houdt van vrouwen. Hij houdt ervan over vrouwen te spreken. En hij houdt van zichzelf. De Nederlanders haatten hem en haten hem nog steeds. Om die reden konden zij geen werkelijk innerlijk beleefd contact met hem leggen. Men benadert Sukarno door het hart. Zijn eigen benadering van mensen is via de zintuigen. Om die reden zal hij de maatschappij ook niet onderverdelen in klassen, klassen van arbeiders, van boeren of van ambtenaren. Voor Sukarno zijn er maar twee klassen: de klasse waar hij zeer op gesteld is en de klasse die hij intuïtief niet mag.’Louis Fischer, The Story of Indonesia. Harper & Brothers, New York 1959. Pagina 155. Bung Karno sprak altijd voor de vuist weg. Alleen op 17 augustus, de herdenking van de Onafhankelijkheidsverklaring van 1945, hield hij een lange, van te voren meestal in alle rust op Bali opgestelde rede, in belangrijkheid te vergelijken met onze Troonrede. Ik vroeg de president eens of hij een dicteerapparaat gebruikte. ‘Nee, beslist niet. Ik schrijf mijn rede met de hand uit. Ik houd niet van apparaten. Ook niet van schrijfmachines. En als ik mij opwind, zet ik soms een kras dat er een scheur in het papier komt.’ Ik stelde voor een dicteerapparaat uit de Verenigde Staten voor hem mee te nemen. Hij wilde er niet van horen. Roeslan Abdulgani en zijn assistenten zorgden die dagen dan voor het afwerken en gereedmaken van de speech. Seth S. King berichtte in de New York Times van 19 januari 1964, dat president Sukarno zijn 17 augustus redes ‘een dialoog met het volk, en dialoog tussen hem en het volk, tussen de man Sukarno en het volk Sukarno noemde.’ ‘Ik ben niets zonder u,’ herinnerde ambassadeur Jones zich, zou Bung Karno eens hebben uitgeroepen. ‘Zonder u, het volk, ben ik niets anders dan een man uit uw straat. Als ik spreek, zeg ik de dingen, die u in uw harten voelt. Ik spreek voor en namens u, het volk. Ik zeg wat u wilt dat ik zeg.’ Van Konijnenburg had hemel en aarde bewogen om gematigd over Nieuw-Guinea te zijn, omdat nieuwe Indonesische represailles als reactie op Haagse koppigheid slechts de Lunsianen in de kaart zouden spelen bij hun onverzoenlijkheid jegens Indonesië. Inderdaad werd Irian-Barat in de rede van 17 augustus 1957 slechts zijdelings ter sprake gebracht. Sukarno legde het volle accent op sociale en economische vraagstukken van het land. Ik heb het 40 pagina's tellende document nog eens overgelezen. Centraal stond een Nieuw-Leven-Beweging, de noodzaak van een mentale revolutie om de volgende doelen na te streven: Dáar ging Sukarno's rede van 17 augustus 1957 over. Nieuw-Guinea werd aangeroerd, maar inderdaad niet als hoofdschotel of als punt van primair belang bij het uitstippelen van een regeringsprogramma voor het komende jaar. Nederland reageerde ook op dit bewuste gebaar niet. Men deed in Den Haag of men blind was voor de broeierige, onrustige stemming in de Republiek ten aanzien van wat werd gevoeld als een recalcitrante en nog altijd arrogante houding van de Nederlandse regering bij het afwikkelen van de soevereiniteitsoverdracht van Indië. Nederland had geen Indonesische oppositie om op te spelen, want de kwestie Irian-Barat verenigde juist alle Indonesiërs rond Bung Karno. Ook Hatta. Ook de zogenaamde buitengewesten, Sumatra, Sulawesi,Het voormalige Celebes. Ambon. Men scheen er geen rekening mee te houden dat zelfs het spreekwoordelijke, voor ons westerlingen dikwijls onbegrijpelijk rekbare Indonesische geduld - soms vergeleken met elastiek - vroeg of laat zou barsten. Het touwtrekken en geharrewar over Nieuw-Guinea had toen, sedert de soevereiniteitsoverdracht van 1949, acht jaren geduurd. De Nederlandse onverzettelijkheid had ons slechts schade berokkend. Een hernieuwde Indonesisch-Nederlandse confrontatie was in de maak. Vijandigheid tegen verkapt kolonialisme en imperialisme nam opnieuw toe, terwijl het in ons belang zou zijn geweest de Indonesiërs te helpen bij het vergeten van het emotionele verleden. Nederland dreef opnieuw naar een positie van totale vijand met het op vier na grootste land ter wereld toe. Dat is zonder meer éen van Luns' grote verdiensten in de buitenlandse politiek van ons land geweest, want hij, Luns, was meer dan ieder ander, de grote architect van de Nieuw-Guinea-debâcle. Van 18 augustus tot 4 september zou ik een laatste lange reis met Sukarno maken, ditmaal door de oostelijke provincies van de archipel. Het gezelschap reisde met twee schepen. Journalisten en verscheidene regeringsfunctionarissen voeren op het regeringsjacht, de Djadajat. Bung Karno, enkele ambassadeurs en ministers bevonden zich op de torpedobootjager Gajah Mada.De voormalige Nederlandse Tjerk Hiddes. Gajah Mada was de beroemde eerste minister van het Oudjavaanse rijk Majapahit in de jaren 1331-1364. De commandant van het oorlogsschip was de beroemde overste Lie. ‘De Amerikanen zeggen, tijd is geld,’ aldus deze Indonesische zeeofficier, die tijdens de politionele acties een held van de revolutie werd, omdat hij de blokkade naar Singapore steeds wist te doorbreken. ‘Wij in Indonesië kennen een gezegde: Tijd is leven, vermoord het niet.’ Hij was christen en las 's avonds in de Bijbel. Op een avond had hij voor Sukarno, enkele ministers en ambassadeurs uit het boek der boeken voorgelezen en men had een discussie gehouden. ‘Bij het scheiden van de markt,’ aldus overste Lie, ‘was Bung Karno de enige die mij dankte.’ Overal waar wij kwamen, op Ambon, op Ternate, op Tidore, op Buru - waar thans het grootste Indonesische concentratiekamp van Sukarno-aanhangers is gevestigd - sprak de president naast felle kritiek op het imperialisme ook verzoenende woorden ten aanzien van Nederland. Op Morotai, dicht bij Nieuw-Guinea zelf - wij konden op een bepaald moment het toen nog Nederlandse gebiedsdeel vanaf onze schepen zien liggen - bracht Bung Karno nog eenmaal ons gesprek van 24 mei 1957 op het paleis ter sprake en zei dat ik Indonesië alléen daarom steunde, omdat ik het een Nederlands belang achtte, dat Irian-Barat zou worden overgedragen. Na deze woorden van Bung Karno kwam de commandant van het district Oost-Indonesië, kolonel Pieters even naar mij toe, ‘Koningin Juliana zou u moeten bedanken,’ zei hij. Op een middag stonden wij op het dek van de Djadajat. De Gajah Mada voer langszij. Het gebeurde op volle zee. ‘Wat denkt u, als u naar dat Indonesische oorlogsschip kijkt?’ vroeg ik aan president Sukarno. ‘Dan moet er toch meer in u omgaan dan in welke Indonesiër ook.’ ‘Natuurlijk,’ zei Bung Karno, ‘maar ik schrijf deze dingen niet op. Ik heb geen dagboek. Ik ben ook niet van plan zogenaamde memoires te schrijven. Ná mijn dood zal men de balans van mijn leven opmaken. Alléen God zal weten of mijn leven goed is geweest of niet.’ ‘Maar het nageslacht zal willen weten, welke uw persoonlijke gevoelens zijn geweest?’ ‘Ik heb veel brieven geschreven, bijvoorbeeld aan vrienden toen ik in de Nederlandse gevangenis zat.’ En met een brede lach: ‘En dan zijn er mijn liefdesbrieven aan Hartini.’ Bung Karno maakte nog een opmerking: ‘Toen die mensen uit Nieuw-Guinea vanmorgen voor mij knielden, zou ik hen het liefst hebben gezegd: “Je kust de voeten van God of van je ouders, maar niet de mijne!” De in het gezelschap meereizende Amerikaanse professor Guy Pauker observeerde: ‘Ik vind dat de wereld uw echte democratische gevoelens zou moeten kennen.’ Pauker vroeg Bung Karno of hij er weleens over had gedacht een museum (in navolging van Amerikaanse presidenten) op te richten. Sukarno antwoordde: ‘Momenteel wordt een verzameling van mijn papieren en artikelen - niet mijn redevoeringen, die zijn maar van tijdelijke aard - in Peking gedrukt. Het zullen twee boekwerken van tesamen 1200 pagina's worden.’ Wij stonden nog steeds op het dek van de Djadajat. ‘Kom, Wim, laten wij een foto maken.’ De president gaf zijn cameraman Silitonga een seintje en wij stelden ons op. ‘Hoeveel is twee en twee?’ vroeg hij me. ‘Vier,’ antwoordde ik. ‘Fout, vijf!’ riep Bung Karno en iedereen lachte en de fotograaf knipte af. ‘En hoeveel is vijf en vijf?’ vroeg de president. ‘Twaalf,’ zei ik. ‘Jij hebt ook altijd gelijk.’ En Silitonga drukte opnieuw af. Een andere dag zat het hele gezelschap in een grote kring op het achterdek van de Gajah Mada. Bung Karno stelde voor volksliederen te zingen. De Sovjet-ambassadeur en Olga Chechetkina zongen het Russische volkslied. De ambassadeur van Tsjechoslowakije gaf eerst een toelichting. Sukarno mompelde tegen mij: ‘Hij zingt lijzig.’Sukarno beheerste de Nederlandse taal in perfectie. Mevrouw Cole, een Australische journaliste kwam met het God save the QueenEens vroeg ik mevrouw Cole hoeveel meters film zij op een dag opnam, want zij deed nooit anders dan filmen. ‘Niet zeggen, hoor, maar er zit geen film in mijn toestel. Indonesiërs houden immers van poseren en gefilmd worden. Ik doe hun alleen maar een pleziertje.’. ‘Kent u het Nederlandse volkslied?’ vroeg de president daarop aan de Sowjet-ambassadeur, Zukow. En tegen mij: ‘Het is een goed volkslied, Wim, want het is als het Indonesia Raya uit de revolutie voortgekomen.’ Daarop zong Sukarno in zijn eentje het eerste couplet van het Wilhelmus. In Ternate werd, zoals steeds bij Sukarno's rombongan'sIndonesisch woord voor presidentieel reizend gezelschap. door het land, een culturele avond gehouden. Soms werden er dansen met lokale fleur opgevoerd. Soms ook werd tot in den treure de ‘lenso’ gedanst, waarbij men gedeeltelijk op de hurken rondspankert. Ik vond dit nooit het prettigste moment van deze reizen, maar iedereen werd verwacht aanwezig te zijn en de grote Bung riep zijn gasten éen voor éen naar de vloer. Ministers, ambassadeurs, iedereen zat in het pak. Die avond had ik een aantrekkelijk meisje gezien en toen het dus mijn beurt was vroeg ik haar moeder, die haar begeleidde, of ik haar ten dans mocht vragen. Zij heette Miemie Sjah. Al spoedig merkte de president ons op. Er was geen ontkomen aan. Ik moest mijn partner aan hem afstaan. In plaats daarvan duwde Bung Karno mij de echtgenote van een plaatselijke autoriteit in handen, een gezellige pattapoeferige matrone, die het al gauw hijgerig opgaf. Het probleem was dus wél opgelost. Wie schetste mijn verbazing toen ik twee dagen later vele honderden mijlen buiten de kust van Ternate een bezoek bracht aan de ‘Gajah Mada’ en ik onze Miemie, ditmaal niet gechapperonneerd door haar moeder, op het achterdek tussen de ambassadeurs van Iran en de Sowjet-Unie zag zitten. Een vriendin was eveneens meegevraagd. De beide jonge dames schenen het plezier van hun leven te hebben. Sao Sio op het eiland Tidore was door Djakarta als tijdelijke hoofdstad van Nieuw-Guinea uitgeroepen. Ook de voorlopige gouverneur van Irian-Barat resideerde hier, Z.A. Sjah. De Indonesische gouverneur van het nog altijd Nederlandse eiland gaf ter gelegenheid van het presidentiële bezoek een persconferentie. Hij werd bijgestaan door een kapitein van de landmacht. Ik stelde de vraag of Indonesië in staat was Nieuw-Guinea militair binnen te dringen. Niet de gouverneur antwoordde maar de kapitein. ‘Ik kan twee miljoen Indonesiërs naar Irian-Barat brengen, als ik dat wil,’ was het antwoord. Ik herinnerde aan een persconferentie in Ambon enige dagen tevoren door de militaire commandant van het oostelijke militaire district, kolonel Pieters gegeven, die erop had gewezen, dat oorlog voeren niet noodzakelijk zou zijn en dat er andere methoden waren om Irian te bevrijden. Hierop antwoordde de kapitein: ‘Ik ben bereid voor de bevrijding van Irian te sterven en eerst zoveel mogelijk Hollanders te doden als mogelijk is.’ Ik negeerde die uitlating, omdat ik wist dat de hoogste bevelhebber van de kapitein, Bung Karno, maar al te goed op de hoogte was van Talleyrand's waarschuwing, ‘dat oorlog voeren een veel te ernstige zaak was om aan militairen over te laten.’ Toen kondigde gouverneur Sjah echter aan, dat hij talrijke clandestiene brieven uit Nederlands Nieuw-Guinea ontving waarin Papoea's zich beklaagden over de meest ontoelaatbare wreedheden door Nederlandse kolonialisten bedreven. Dit ging mij te ver. Ik vroeg, hoe die brieven in Sao-Sio waren aangekomen. ‘Per post?’ vroeg ik inderdaad misschien wat te plagerig. De kapitein werd woedend. ‘Wij hebben die mededelingen per boodschapper ontvangen. Wij zullen ze aan dr. Subandrio en aan de Verenigde Naties geven.’ ‘Gelooft u werkelijk, dat men in New York deze brieven zal aanvaarden als authentieke bewijzen dat Nederlanders misdaden ten opzichte van Papoea's zouden hebben bedreven?’ vroeg ik. Op dit moment viel Olga Chechetkina in. ‘Sommige regeringen zullen die brieven zeer zeker als geldige bewijsstukken accepteren!’ aldus mijn vriendin, de Pravda correspondente. Diarto van het Kementrian Penerangan besloot de persconferentie
spoorslags te verdagen. Daarop woonden wij allen gezellig een redevoering van de president bij. Toch schreef ik die dagen in mijn dagboek, tijdens deze lange reis door het oostelijke gedeelte van de archipel, dat ik vreesde dat Sukarno soms zijn aanhang en populariteit bij het Indonesische volk misschien overschatte. Op 30 augustus 1957 noteerde ik: ‘Hij lijkt zo zeker van zichzelf, maar toch krijg ik van die opgewonden massa's soms het gevoel dat er een gevaarlijk spel wordt gespeeld. Hoe betrouwbaar is de aanhang die hij heeft? De mensen zijn niet meer dezelfde, grotendeels ongeletterde en politiek onontwikkelde, door het kolonialisme domgehouden individuen. Er zijn langzamerhand toch rivalen aan het opstaan onder het Indonesische volk. In de schaduw van Bung Karno zijn zij vooralsnog niets betekenend. Maar dat kan veranderen. Zij houden zich misschien nog wel stil, maar zij denken mét Sukarno na over de toekomst van het land, en zouden er wel eens andere denkbeelden op na kunnen gaan houden.’ Ik dacht soms met zorg aan een toekomstig Indonesië, waar het aantal volgelingen van Bung Karno mogelijk zou zijn geslonken involge wat de Amerikaanse psychiater Robert Jay Lifton eens heeft omschreven als ‘de wet van het afnemende aantal bekeringen’. Soms ook vond ik ‘de ouwe heer,’ zoals zijn omgeving hem ook noemde, onredelijk. Hij kon zich laten meesleuren door eigen retoriek. Wij stapten af en voeren met kleine bootjes naar het lieflijke eilandje Namlea. In een redevoering voor de plaatselijke bevolking donderde Bung Karno op een bepaald moment er op los. Hij sleepte er zelfs onze arme Van Mook bij, ‘als een boosdoener uit de dagen van kolonialisme’. Sprekend over zijn studietijd kon hij zich in een rede soms laten ontvallen, dat de Nederlanders hem, ‘met twaalf andere inlanders’ hadden toegestaan in Bandung te studeren, waarbij ik zeker wist, dat de gevoelens, die hij dan naar voren bracht in strijd waren, met wat hem in zijn diepste binnenste beroerde. Indonesiërs, die nog vóor de oorlog studeerden, herinneren zich juist hun Nederlandse mentoren met enige affectie. Ook Sukarno deed dit. Hij spreekt hierover in zijn autobiografie. Toen professor Yamin na de oorlog naar Nederland kwam vroeg hij Emile van Konijnenburg om hem bij het graf van een vroegere Nederlandse leermeester te brengen. Konijn vertelde: ‘Daar stond Yamin, in de ijzige Hollandse koude, in doodse stilte aan het graf van zijn Hollandse vriend. Daarna boog hij zich voorover om met zijn hand de herfstbladeren van de grafsteen te vegen.’ Nu was Namlea een Gauguinesque droomeiland, waar de paden die
naar het dorp leidden, omringd waren met dorpswachters die nog altijd bamboe runtjings als geweren presenteerden. Van sommige van deze stokken waren de punten afgebroken. Als ik Sukarno dan op zo'n plek in Zuidoost-Azië over Van Mook hoorde razen, dan dacht ik aan Shakespeare's waarschuwing in de Comedy of Errors, ‘Be not thy tongue thy own shame's orator!’ Hoe betrouwbaar zou het enthousiasme van het volk uit die dagen en lang er na voor de Vader van alle Indonesiërs blijken te zijn?, schreef ik in mijn dagboek in 1957. Ten besluit van die laatste reis in augustus 1957, met Sukarno door eigen land, vloog ik in de presidentiële Convair van de Garuda Indonesian Airways van Makassar naar Djokjakarta, waar Bung Karno, met Roeslan Abdulgani en enkele naaste medewerkers, achter zou blijven. Tijdens de vlucht kwam de president nog even op de leuning van mijn vliegtuigstoel zitten. Hij hield ervan door het gangpad op en neer te wandelen en hier en daar een praatje te maken. Ik was een artikel aan het lezen uit Newsweek van 19 augustus 1957, ‘Honeymoon is over’, waarin een uiteenzetting werd gegeven van problemen, die Nehru zou hebben gehad met de communistische partij in India. Hij nam het mee. ‘Hoeveel meisjes heb ik deze reis van je afgepikt?’ zei hij nog als grapje. Later kwam hij nog éen keer terug. Hij wist dat ik de volgende dag naar Europa zou terugkeren. Hij gaf mij een statieportret en schreef er een bedankje op: ‘Voor Wim Oltmans, met mijn besten dank,’ sukarno, 4 september 1957. De informatie, die ik vanwege de verkapte censuur, de overheidsbemoeiing en geborneerdheid van vele betrokkenen via de pers niet bekend had kunnen maken, meende ik bij terugkeer in Nederland aan de verantwoordelijke politici en volksvertegenwoordigers persoonlijk te moeten gaan doorgeven. Men diende te weten hoe onnodig, nadelig en onzinnig de herrie over de Papoea's was, die onvermijdelijk zou leiden tot een anti-Nederlandse explosie. Een kind kon berekenen dat Nieuw-Guinea - zoals wij ook in ons adres aan de Staten-Generaal hadden aangegeven - bij gewijzigde verhoudingen in de wereld uiteindelijk naar Indonesië zou gaan. Ook wilde ik over Sukarno's verzoenende redevoeringen gedurende de maanden juni, juli en augustus vertellen. Ik beschouwde het mijn plicht als Nederlander en als ooggetuige van een verslechterde en geïrriteerde stemming in Indonesië, ook onder de leidende gezagsdragers, ministers en generaals, de zaak Nieuw-Guinea op het hoogst mogelijke niveau in Den Haag persoonlijk aan de orde te stellen. Het was nog altijd niet te laat. Wanneer met enige voortvarendheid zou worden gehandeld kon men nog steeds het barsten van de bom voorkomen. Zoals de koningin haar kabinetsformaties begint bezocht ik als eerste in diens woning aan de Rijksstraatweg in Wassenaar, prof. L.J.M. Beel.Dit gesprek vond plaats op 24 september 1957. ‘U moet niets opschrijven, want dan praat ik niet meer.’ De heer Beel vertelde een dagboek te hebben bijgehouden vanaf het moment dat hij zijn eerste kabinet samenstelde. ‘Men behoort op een gepaste tijd zich uit de politiek terug te trekken. Het parlement heeft immers behoefte aan nieuwe gezichten en nieuwe ideeën? Het is altijd beter om uit eigen beweging je terug te trekken, dan uitgefloten te worden. Romme staat zichzelf weleens in de weg. Hij is éen van onze grote figuren in het parlement, maar hij heeft dikwijls moeite met contacten leggen, begrepen te worden, of een ander te begrijpen. Het is daarom misschien ook, dat Indonesiërs liever met mij contact zoeken.’ Ik stelde de heer Beel de vraag, waarom Nederland zich aan de tweede politionele actie in Indonesië had vergrepen, waar notabene eerder in 1947 een dergelijk militair ingrijpen in Azië in de Veiligheidsraad van de Verenigde Naties geen haalbare kaart was gebleken. Met grote overtuiging verklaarde hij daarop: ‘De tweede politionele actie was mijn advies aan het kabinet. Het werd de hoogste tijd dat wij de Indonesiërs discipline bijbrachten. Het was onvermijdelijk, zowel voor ons als voor Indonesië. Ik heb Hare Majesteit deze actie aanbevolen.’ Beel ontwikkelde een theorie, dat omdat Nederland militair tegen de guerrilla van Sukarno was opgetreden, slechts 140 gesneuvelden werden geregistreerd. Indonesische doden telde men in die dagen nog niet mee. Zo vertelde mij nog onlangs een scheepsbouwer, indertijd bij de strijd in Indië betrokken in de rang van kapitein, tijdens een fameuze Wassenaarse cocktailparty: ‘Wij schoten op Javanen alsof wij op de konijnenjacht waren...’ Volgens Beel zouden zonder een Nederlandse disciplinaire militaire actie een veelvoud van 140 slachtoffers zijn gevallen. Dus, zo meent hij ook in 1973 nog altijd, waren de politionele acties terecht en een briljante zet van Nederlands staatsmanschap. Hij is dan ook nog steeds de uitverkoren ex-onderkoning in het lieve vaderland. ‘Indonesiërs respecteren een standpunt en een mening,’ zei Beel mij verder. ‘Ik trad af, omdat ik in conflict raakte met de regering-Drees over de van Roijen-Roem overeenkomst.Bij deze overeenkomst werd besloten de Ronde-tafelconferentie van 1949 te beleggen waarbij de soevereiniteitsoverdracht van Nederlands Indië tenslotte definitief werd geregeld. Ik was er daarom tegen, omdat die overeenkomst Indonesië in een eenheidsstaat bevestigde, waarbij Nederland alle beloften aan de federalisten brak.’ ‘Economisch moet Indonesië oppassen. Ik ben ook niet overtuigd, dat een overdracht van Nieuw-Guinea voor ons vruchten zou afwerpen, zolang er binnenslands in Indonesië chaos heerst. Sukarno heb ik nooit gesproken, die was in Djokja toen ik in Djakarta zat. Ik ben in Indonesië trouwens nooit gehinderd. Ik draag dat land een warm hart toe. Ik sliep geheel alleen in het paleis. In Djakarta reed ik in een open auto, met een escortewagen voor en achter. Wat ik als een zeer grote verantwoordelijkheid heb gevoeld was, dat ik in naam der koningin doodvonnissen van Japanners heb moeten tekenen.’ Op de vraag of hij zijn dagboek zou publiceren antwoordde hij: ‘Zeker zal ik dat te zijner tijd doen. Ik zal voorzieningen treffen. Momenteel zijn nog te veel mensen in leven die erin voor zouden komen.’ Uitermate belangrijk was ook Beel's uitlating, dat hij in zijn dagboek
de gang van zaken tijdens de Conferentie van GenèveOp het onderwerp van deze laatste conferentie voor het verbreken van de diplomatieke betrekkingen en een nieuwe confrontatie tussen Nederland en Indonesië over Nieuw-Guinea wordt in deze notities in 1970, 1971 en 1972 uitvoerig teruggekomen. in 1955-1956 op de voet had gevolgd. Ook in dit opzicht kan men Beel's notities met belangstelling tegemoetzien. Beel en Dirk U. Stikker stonden beiden op het standpunt dat Nederland door Nieuw-Guinea buiten de soevereiniteitsoverdracht te houden, Sukarno op een zilveren presenteerblad het wapen aanbood, dat hij nodig zou hebben om ons er voor eens en voor altijd uit te smijten. Maar beide heren, die zich nimmer de moeite getroostten zich in Sukarno te verdiepen, wisten helaas niet, dat Sukarno dat nu juist absoluut niet wenste! Zodoende stelde Stikker in 1966 ook nog steeds in zijn Memoires, dat hij van mening was dat het kabinet-Drees er goed aan had gedaan de tweede politionele actie te bevelen. Hoe is het Gods ter wereld mogelijk. Niemand begreep trouwens, noch op de Nederlandse ambassade in Washington (Van Roijen) noch bij de regering in Den Haag, hoe het mogelijk was geweest, dat Indonesië na de inzet van de tweede politionele actie 22 Amerikaanse senatoren ertoe had weten te bewegen een petitie naar het Witte Huis en president Harry S. Truman te zenden, waarbij om stopzetting van economische hulp volgens het Marshall-plan aan Nederland werd gevraagd indien Den Haag niet onverwijld de politionele acties in Indonesië zou stopzetten. De man die dit voor Sukarno had versierd was advocaat-lobbyist Joe Borkin.Advocaat Borkin zei mij in 1972 bij een gesprek in Washington D.C.: ‘Sukarno was werkelijk een groot man. Hij was zeer wijs. Ik droeg hem een warm hart toe. Hij was een levend geschiedenisboek. De geschiedenis is aan zijn kant. Zijn persoonlijkheid zal na deze trieste episode in de Indonesische geschiedenis terugkeren.’ In 1956 ontmoette ik hem in Sukarno's gezelschap in Italië en schreef in Elseviers over hem. Onmiddellijk telefoneerde Van Roijen een redacteur van het weekblad Time met de vraag: ‘Wie is Joe Borkin?’ ‘Dat is hetzelfde, meneer de ambassadeur, als om Napoleon te vragen, u iets te vertellen over de Russische winter.’ Joe Borkin bijgenaamd in Washington ‘de Lafayette van Indonesië’ was de man die 22 senatoren bijeen had gebracht om Nederland op de knieën te krijgen. Ambassadeur Van Roijen was er gedurende zeven jaar niet in geslaagd dit te ontdekken... Na mijn bezoek aan BeelGeen wonder dat Beel juist in het reactionaire weekblad Accent van 1 september 1973 zijn denkbeelden over het 25-jarig regeringsjubileum van Koningin Juliana zou plaatsen. in Wassenaar deze morgen belde ik freule Wttewaall van Stoetwegen om een afspraak te maken. Ik vertelde, dat ik eerst een andere dame met dezelfde naam uit het Haagse telefoonboek had opgebeld. ‘Dat is helemaal verkeerd,’ zei de freule, ‘dat is een nicht, die wij niet meer zien. Die heeft allemaal stoute dingen gedaan.’ De nicht in kwestie, die in het laatste deel van het Adelsboek wordt vermeld als zich noemend ‘Roijl’, freule C.A.C.H., geboren te St. Petersburg, alwaar haar vader gezant was, zou onder meer in de oorlog geld aan de Duitsers hebben betaald om haar radiotoestel te kunnen behouden. Om die reden ook verwarde de heer Koekoek (Boerenpartij) ‘onze freule’ met haar in 1959 overleden nicht, en zei, ‘de freule heeft veel schulden en zij was nog verkeerd in de oorlog ook.’ Geen wonder dat nicht ‘Roijl’, de niet-besmette freule zwaar op de maag lag. In de middag, direct na Beel, bezocht ik de invloedrijke politicus uit socialistische kring, het lid van de Eerste Kamer, Hein Vos, op zijn kantoor in Den Haag. Dat dit soort Haagse politici ook in 1957 nog altijd niet vreemd waren aan arrogant paternalisme jegens het nieuwe Indonesië bleek mij al gauw. ‘Sukarno behoort zich niet, zoals hij doet met staatszaken in te laten. De regering in Djakarta heeft geen bestuurskracht meer. Ik sta met open ogen en de meeste sympathie tegenover Indonesië, maar wie zijn daar de baas, de militairen? Waarom zijn er opstandige gouverneurs of worden er couranten gesloten? Wie wil in Nederland op de tribune gaan staan voor Nieuw-Guinea? Aan wie moeten wij het dan overdragen? Aan de militaire gouverneur van Ambon? Dan zou het een wingewest van Djakarta worden. Wat zou er van de mogelijkheden van Nieuw-Guinea overblijven bij de huidige stand van de Indonesische deviezenpot? Momenteel is er geen overzicht van de binnenlandse situatie in Indonesië. Eerst moet er in Djakarta een verantwoordelijke regering komen. Wanneer wij het bewijs hebben dat Indonesië ‘safe’ is, dan neem ik het woord gaarne van u over. Hoe staat het met het communisme in Indonesië? Wordt dat teruggedrongen? Wanneer Indonesië een stabiele regering zou krijgen, dan zal zij ook in Nederland de goodwill hebben die zij nodig heeft om Nieuw-Guinea terug te krijgen. Dan zou een overdracht niet meer te keren zijn. Indonesië zelf is de slechtste advocaat voor wie Indonesië verdedigen wil. Het Parool heeft reeds gesproken over een mogelijke overdracht aan de Verenigde Naties. Praten is voor Indonesië blijkbaar nog altijd belangrijker dan doen. Wij willen wel praten, maar zo kan er niets uitkomen. Ik sympathiseerde met Sukarno sedert 1926, al was het maar uit reactie op Colijn. Maar Sukarno is thans gedeeltelijk op de verkeerde weg. Ik ben ervan overtuigd, dat Nederland in Zuidoost-Azië niets meer te zoeken heeft, maar wij willen Nieuw-Guinea in goed fatsoen overdragen.’ Op de vraag aan ir. Vos, waarom men niets met het adres aan de Staten-Generaal had gedaan, antwoordde hij: ‘Als voorzitter van het Internationaal Instituut voor Sociale Geschiedenis, zou 
ik u willen
aanraden, uw documenten daar af te geven. Bedenkt u wel dat wij in de kamer met de communisten rekening moesten houden. Die zouden uit uw adres politieke munt hebben kunnen slaan. Ook zouden Nederlanders in Indonesië zelf er last mee kunnen krijgen, en wij dachten aan Polen en Hongarije.’ 26 september 1957 bezocht ik de conservatieve, met een vleugje rose getinte, maar prestigieuze freule Wttewaall van Stoetwegen. Op de haar eigen energieke wijze trok zij onmiddellijk van leer. ‘Toen H.A. Lunshof in Elseviers een smerig stuk over onze koningin schreef heb ik hem fel aangevallen, want mijn koningin gaat mij boven mijn kamerzetel. Een meneer in Zeeland, de advocaat Haas, vlast op mijn stoel. Zij gaan over lijken. Zou ik thans voor Nieuw-Guinea op de bres gaan staan, dan word ik uit de partij gesmeten en bereik ik niets. Sub rosa kan ik echter veel doen. Ik ben mee geweest naar de Verenigde Naties als lid van de Nederlandse delegatie. Maar Luns weet dat ik hem door heb. Hij wil mij dus niet meer mee hebben. Ik heb een Nederlandse afgevaardigde in de uno horen zeggen, toen de afgevaardigde van Ceylon het woord nam: “Weer zo'n apenland”, en het werd luid genoeg gezegd, zodat enige Indonesiërs dichtbij het konden horen. Nederland heeft psychologisch de soevereiniteitsoverdracht niet verwerkt. In New York waren de Indonesiërs lelijk tegen ons, maar zij hadden gelijk. De haat tegen Sukarno zit zeer diep. Zij hebben indertijd getracht Tilanus en mij te wippen over onze Indonesische houding. Koos Vorrink wilde zelfs vijftien jaar over de soevereiniteitsoverdracht doen. Nederland heeft Nieuw-Guinea als troostprijs vastgehouden en dat kan natuurlijk niet. Ik ben van christelijke huize, maar ik begrijp dat het zendingswerk tot 1940 veel te wensen overliet. Wat hebben wij in 300 jaar in Indonesië gedaan? De hap was gewoon te groot voor ons. Mijn grootvader is in Atjeh gesneuveld. De heer WelterDe aartskoloniale oud-minister van Koloniën en geregeld medewerker van het dagblad De Telegraaf. heeft mij gezegd: “Voor het Internationale Hof van Justitie halen wij het vasthouden aan de soevereiniteit over Nieuw-Guinea niet.” Na ons gezamenlijke auto-ongeluk in Zweden ben ik namelijk intiem met Welter geworden. Welter zijn zoon werd door de Jappen onthoofd, terwijl Sukarno juist met de Japanners in zee ging. Dus u begrijpt hoe hij tegenover Sukarno staat. En dan zou je kunnen vragen: waarom Celebes wel aan Indonesië overgedragen en Nieuw-Guinea niet? Frans Goedhart is natuurlijk hysterisch. Na eerst Sukarno in de zetel van de Republiek in Djokjakarta bezocht te hebben is hij later in Nederland helemaal omgeslagen en een gedeelte van de pvda is hem gevolgd. Ik begrijp, dat ná de stunt van Goedhart de Nederlandse pers thans in Indonesië wordt gewantrouwd.’ Tot zover de freule. Het christelijke kamerlid F.H. van de Wetering begon met mij foto's van een reis naar Nieuw-Guinea te laten zien en vroeg: ‘En u wilt deze mensen aan Sukarno overdragen?’ Hij vervolgde: ‘Doctor Albert Plesman stelde al in 1926 voor om Nieuw-Guinea van Indië te scheiden. Tijdens de Ronde-tafelconferentie toonde niemand de geringste belangstelling voor de Papoea's. Het zijn de communisten die hier de aandacht op hebben gevestigd en Sukarno heeft dit overgenomen. Mohammed Hatta, die mag ik erg graag. Ik heb dertig jaar in Indonesië doorgebracht en verliet het land pas in 1947. In Hatta heb ik vertrouwen. Sukarno is een prul. U bent wel zeer optimistisch! StikkerMr. D.U. Stikker, oud-directeur van de Heineken Bierbrouwerij, oud-vvd-minister van Buitenlandse Zaken, die enkele jaren geleden in een vara-uitzending zei er spijt van te hebben in de Indonesische kwestie niet altijd open kaart te hebben gespeeld. (Hij was minister in de kritieke fase 1948-1949.) heeft als industrieel een misselijke rol gespeeld in het Indonesische drama. Hij huldigde het nare, immorele standpunt van de grote zakenlieden. Lever de Papoea's maar uit, wij hebben onze belangen in Indonesië! Stikker zwaaide met een telegram in de Kamer vlak voor de stemming over de soevereiniteitsoverdracht. Dat soort trucjes werd gebruikt. De Papoea is in wezen zeer intelligent. Wij hebben daar van alles opgebouwd. Zoals Margaret Mead heeft geschreven: “Breng de koppensnellers naar de fabriek, dat kán!” Een bediende in mijn hotel in Hollandia gaf mij gouden schelpjes als herinnering aan het goede Maleis dat ik had gesproken. Zegt u mij, wat moet Indonesië met Nieuw-Guinea? Wat kan het Indonesië schelen? De Nederlandse regering heeft de kwestie Nieuw-Guinea eigenlijk lelijk gespeeld, ook jegens het parlement. Frans Goedhart heeft een zéer misselijke rol 
gespeeld. Na eerst hartelijk door Sukarno te zijn ontvangen heeft hij later zijn gastheer liederlijk beklad. Als ik Sukarno was zou ik Goedhart nooit meer willen zien.’ Van de Wetering vervolgde: ‘Noch Nederland, noch Indonesië wil thans zijn gezicht verliezen. Indonesië speelde eigenlijk altijd op de pvda. Na de stemming in het parlement over de soevereiniteitsoverdracht gaven de Indonesische afgevaardigden de kamerleden van de pvda de hand. Wij, die er ook waren, werden genegeerd. Niet dat dit mij wat kon schelen!’ Terwijl ik de ronde deed bij Nederlandse politici had oud-premier professor Schermerhorn in Djakarta een bezoek aan Sukarno gebracht, wat Telegraaf-kroniekschrijver Pasquino inspireerde tot het schrijven van het cursief Mörder unter uns. Hoe kon Schermerhorn, zo stond in dit dag-blad, in godsnaam met Sukarno gaan praten, ‘die een vijand van ons is.’ Lunshof in Elseviers en mr. G.B.J. Hiltermann in de Haagse Post deelden Pasquino's mening en spraken schande van Schermerhom's gedrag in Indonesië. In Hillegom ontmoette ik de katholieke burgemeester De Graaf. ‘Indonesië moeten wij alleen nog in groter verband zien tussen Oost en West, als een buitenlandse mogendheid dus en niet meer als een bijzondere Nederlandse aangelegenheid. Wij hebben dringend behoefte aan nieuwe gezichten in deze zaak en wij moeten af van figuren die voormalige Uniezaken, Overzeese gebiedsdelen of het kolonialisme belichamen. Die bijzondere aspecten voor ons aan Indonesië moet men niet te veel reliëf meer geven en in verband met Nederland brengen. Wij menen nog te veel, dat wij er recht op hebben ons met Indonesië te bemoeien of een oordeel uit te spreken over wat er in dat land gebeurt. Wij moeten streven naar een verhouding, zoals met ieder ander soeverein land. Oude banden van trouw ophalen, zoals Gerbrandy op de Molukken blijft tamboereren, is een drama. Daar moet helemaal niet meer over gesproken worden in de Kamer. Wij moeten het zelfbeschikkingsrecht voor de Molukken niet absoluteren. De vraag is: “Kunnen de Zuid-Molukken alleen bestaan!” En het antwoord is: “Nee, natuurlijk.” Mohammed Hatta heeft tijdens de Ronde-Tafelconferentie tegen mij gezegd: “Nu blijft de kwestie Irian-Barat nog staan.” Ik geloof zeker, dat de Indonesische delegatie in de veronderstelling verkeerde, dat Nederland niet in Irian-Barat was geïnteresseerd, want ik heb hen dit zelf ook doen geloven. Wat ik u thans vertel is absoluut zeer vertrouwelijk. SassenMr. E.M.J.A. Sassen, in 1948 minister van Overzeese Gebiedsdelen in het kabinet-Willem Drees. wilde een soort chantage organiseren met de Verenigde Staten, op basis van: als Nederland de vrije hand in Indonesië zou krijgen, zouden wij Nieuw-Guinea abandonneren. RommeProfessor C.P.M. Romme (kvp), ‘was de centrale figuur in de parlementaire 
geschiedenis van het Indonesische vraagstuk’, aldus mr. A. Stempels in De parlementaire geschiedenis van het Indonesische vraagstuk (Arbeiderspers, 1950) pagina 275. wilde zelfs het kabinet laten vallen, maar het was natuurlijk kinderachtig om de Van Roijen-Roem-overeenkomstOp 7 mei 1949 kwamen Van Roijen (Nederland) en Roem (Indonesië) overeen conform de resoluties van de Verenigde Naties (Veiligheidsraad) van 28 januari en 23 maart 1949, dat beide partijen naar een Ronde-tafel-conferentie in Den Haag zouden gaan om de werkelijke overdracht van de soevereiniteit over het voormalige Indië te effectueren. (Zie ook Kahin, Nationalism and Revolution in Indonesia. Cornell University, 1952. Pagina 421-432. niet ruiterlijk te aanvaarden.’ De heer De Graaf vervolgde: ‘Mijn theorie is altijd geweest, in 1946 al: wil Indonesië de vrijheid? Natuurlijk! Maar laat men in Indonesië niet vergeten, dat Nederland net achter het prikkeldraad vandaan kwam.En Indonesië dan? Na honderden jaren van buitenlandse overheersing, na drie jaren Japanse bezetting, na een vrijheidsoorlog van vier jaren, terwijl Sukarno ruim elf jaren door Nederland was vastgezet, was er in Indonesië ook niet direct van een normale toestand sprake. Gerbrandy was immers uit Londen teruggekomen met deze leuze: “Voor God en Vaderland en geen ander land ter wereld”? Professor Schermerhorn zag het nog niet zo kwaad, maar hij was geen staatsman, hij genoot geen politieke faam. Bovendien was hij een zwamneus, die vastzat aan een noodkabinet, gevormd door koningin Wilhelmina, die van inzicht was dat de pvda de leiding had bij de Nederlandse politiek. Al spoedig bleek dit inzicht onjuist te zijn geweest en Beel werd premier, met Willem Drees als tweede man. Van Maarseveen werd van zijn ziekbed gesleurd om zich met Overzeese Gebiedsdelen bezig te houden. Dit zeer tegen zijn zin. Hij reageerde dan ook met: “Goed, maar als ik het dan ook doe, dan ga ik aan het conflict een eind maken.” Beel heeft toch immers met zijn vervroegde soevereiniteitsoverdracht slechts het buitenland willen overtroeven. Van Maarseveen zocht in Nieuw-Guinea eigenlijk - met een oor voor wat er in het Nederlandse volk leefde - een escape (vluchthaven) voor de Indische Nederlanders. Een soort tweede vaderland in
een gebied dat niet zozeer een strategische positie innam. Bovendien zou Nederland als Unie-partner met Indonesië in Hollandia niet al te ver van Djakarta af zitten.’ De heer De Graaf vervolgde: ‘Tenslotte viel met Indonesië niet meer te praten. Ieder gesprek zou moeten neerkomen op het inwilligen van een Indonesische eis. Wij stelden nog voor Nieuw-Guinea onder soevereiniteit van de Indonesisch-Nederlandse Unie te plaatsen. Dat was nogal een gevaarlijke conceptie, maar Indonesië voelde toch al niets meer voor die Unie. De Unie-gedachte was in Indonesië niet populair. De deelstaten waren inmiddels door Sukarno opgerold - waar ik hem trouwens groot gelijk in gaf - en de Unie werd als een te sterke staatsrechtelijke binding gezien in Djakarta. Het was ook een zogenaamde “zware Unie”.’ De Graaf memoreerde een ander incident waaruit de houding van zijn fractievoorzitter, professor Romme, uit die dagen blijkt: ‘De Indonesische federalen deden nog een beroep op ons, de kwestie van een federatie voor Indonesië in de Verenigde Naties te brengen. Romme wenste in de slotzitting van de Ronde-tafelconferentie naar aanleiding van het zelfbeschikkingsrecht voor de buitengebieden een verklaring af te leggen. Ik drong er bij Romme op aan - wij waren speciaal voor dit gesprek vroeg naar het Kamergebouw gekomen om elkaar te spreken - dat hij door zijn voorgenomen verklaring af te leggen de bevolking van Ambon of Sumatra zeker niet zou helpen. “Dat kan ik verifiëren,” zei Romme, “want de delegatie van Sumatra zit boven.” Na éen uur kwam hij terug en zei: “Je hebt gelijk,” en hij verscheurde zijn speech.’ ‘De Indonesische diplomaat Zairin ZainZairin Zain was achtereenvolgens Indonesisch ambassadeur in Bonn, Washington en Bern en woont in 1973 gepensioneerd in Den Haag. heeft vóor de Conferentie van Genève op die stoel waar u nu zit gezeten. Hij wilde mij in het geheim spreken. Zelfs het Indonesische Hoge Commissariaat in Den Haag was niet van zijn bezoek op de hoogte. Hij wilde begrip winnen voor een nieuw gesprek. Tenslotte ben ik zelfs met Zain en prins Anak Agung Gde AgungPrins Anak Agung Gde Agung is de laatste vijf jaren van Sukarno's bewind gedetineerd geweest als sympathisant met opstandige bewegingen als de Sumatraanse (prri-)beweging van 1958; door generaal Suharto benoemd tot ambassadeur in Oostenrijk, waar hij in 1973 nog steeds verblijft. in Den Haag gaan lunchen. Ik heb Luns echter toch telegrafisch geadviseerd: “Ga niet praten, de tijd is er niet rijp voor.” Hij heeft het toch gedaan met alle gevolgen vandien. Twee weken ná Zain kwam een journalist van het Indonesische persbureau Antara praten. Deze wist niet dat Zain al was geweest. Ik zei hem: “Wanneer Indonesië werkelijk goodwill in Nederland wil kweken, laat dan gevangene Schmidt vrijZie mijn gesprek met president Sukarno over deze kwestie, pagina 37.”... In Bussum sprak ik een oom en oud-directeur van de Maatschappij Nederland, de heer A. Bronsing. Hij was gelieerd met de groep-Rijkens en had mij bijvoorbeeld bij de heren Jonckheer van de Maatschappij Nederland en F.K. Zeeman van de Nederlandse Handels Maatschappij geïntroduceerd. ‘Ik voel mij in de eerste plaats Nederlander en dán koopman,’ meende de heer Bronsing. ‘De dag dat wij de soevereiniteit overdroegen waren wij de drie miljard aan investeringen kwijt. Er zijn twee groepen in Indonesië: zij die ons met een buiging eruit willen hebben en zij die ons willen vermoorden. Aan de andere kant is de huidige situatie met de kpm of de Nederlandse banken in Indonesië een ontoelaatbare monopoliepositie. Wij zullen naar een nieuwe contractuele verhouding met Indonesië moeten streven. Indonesië heeft veel buitenlands kapitaal nodig. Wanneer zij de winsten van buitenlandse bedrijven behoorlijk zouden trasfereren, zouden zij het wereldkapitaal bereid vinden te investeren. Eigenlijk heeft het buitenland het economische leven in Indonesië nog altijd in bezit. Dat kan niet. Wat wij zouden moeten doen is de welvaart in het land blijven bevorderen op een zodanige wijze dat zij in staat zouden worden gesteld de investeringen van het buitenland terug te kopen. Wij willen als bedrijfsleven helpen dit te bereiken, maar anderzijds willen wij ons beloond zien voor onze investeringen en het stichten van de Indonesische economie, dus voor de hun gebrachte welvaart. Indonesië moet tot welvaart gebracht opdat Nederland uiteindelijk zou kunnen worden uitgekocht.’ ‘Sinds wij sedert 1850 Indonesië tot ontwikkeling brachten hebben wij meer naar Indonesië gebracht dan wij eruit haalden.Twee golven buitenlands kapitaal zijn Nederlands-Indië binnengestroomd. ‘De eerste golf in het begin van de 20ste eeuw. De tweede golf in de jaren tussen 1920 en 1930. Het ging hierbij niet om enkele miljoenen maar om miljarden,’ aldus dr. J.H. Boeke. Hierbij enkele cijfers in miljoenen guldens van de Nederlands-Indische handelsbalans,



invoer
uitvoer
saldo


1876-1885
136
185
49


1906-1915
333
528
195


1916-1925
751
1378
627


1926-1935
684
1021
337


1936-1941
438
845
407


Zie Economie van Indonesië, dr. J.H. Boeke, H.D. Tjeenk Willink en Zoon, Haarlem, (1955) pagina 220. Wat wij vandaar ontvingen waren pensioenen, dividenden en verlofkosten. Denk je eens in dat wij al onze ambtenaren hier in Nederland met gezinnen van 8 en 10 kinderen vakantiereisjes naar De Verenigde Staten zouden laten maken! En wat wij naar Indonesië toe brachten waren: machines, dure werkkrachten, opgeleid in Delft en Leiden, onderwijzers en leerkrachten, de scheepvaart, de spoorwegen, de banken, het bestuursapparaat, alles. Een groot deel van wat wij wonnen werd in nieuwe investeringen omge-zet. Toen ik dit eens tegen Stikker zei, antwoordde hij: “Dat is niet waar.” De cijfers spreken daarentegen voor zichzelf.’ De heer Bronsing vervolgde: ‘Wanneer wij een fabriek neerzetten in Purmerend, is dit Nederlands bezit, dat de bronnen van welvaart in Nederland vergroot. Zetten wij een fabriek in Passuruan, dan worden in eerste instantie de bronnen van welvaart in Passuruan vergroot. Daar stond tegenover dat Indië - en zelfs het behoud van Nieuw-Guinea - voor een Drentse heikneuter zou blijven betekenen dat hij wereldburger kan worden. Een jongen uit Overijssel, die resident wordt in Pontianak komt terug met een vernisje van een mijnheer. Waarom spelen Nederlanders overal ter wereld een vooraanstaande rol? Door training in het overzeese rijk! Overzeese koloniën zijn zo doorzichtig als glas. Die gebieden zitten niet vast aan de heilige huisjes van Europese landen, waar men moeilijk doorheen kan kijken. Een Napoleon en een Hitler zijn nodig om dergelijke systemen omver te gooien. Vroeger adviseerde ik bijvoorbeeld om de dienstplichtigen met hun paarden en kanonnen naar Indië te sturen en niet het laatste stukje hei van Nederland te bederven. Maar voornamelijk dus ook om de opvoedingswaarde die van het maken van overzeese reizen uitgaat.’ ‘Wat wij eigenlijk door de eeuwen heen in Indië hebben gedaan is een Point-Four-Program, een Marshall-plan bedrijven. Wij zullen nu ook meer naar Nieuw-Guinea brengen dan wij er ooit uit krijgen. De Papoea's zullen er ons uiteindelijk ook uitgooien, maar intussen hebben wij een arbeidsveld voor onze jongelui.’ Ik vroeg de heer Bronsing: ‘Maar die jongelui kunnen toch ook onder normale verhoudingen ontwikkelingshulp in Indonesië gaan geven?’ Hij antwoordde: ‘Op Nieuw-Guinea zouden zij Nederlander blijven. Jonge mannen die naar Australië of Amerika emigreren zijn voor het land verloren. Trouwens, Indonesië zou ook alleen maar intellectuele koelies uit het westen willen betrekken voor zo lang als het duurt. Wanneer wij bijvoorbeeld in Nederland een kerncentrale voor Nieuw-Guinea zouden bouwen zouden wij hier enorm veel kennis en ervaring opdoen. Denk maar aan Stork, die tenslotte de suikerfabrieken op Java op gang houdt. Suriname en de Antillen kosten Nederland alleen maar geld, maar het is ons Nederlands Point-Four Program. Nieuw-Guinea is een streefdoel voor Nederland. Indonesië heeft er absoluut niets méer te maken dan wij. Zij hebben eigen handen vol en het zou verstandiger zijn wanneer men zich in Djakarta ging afvragen, hoe men het Nederlandse kapitaal denkt te gaan vervangen.’ Ik vroeg de heer Bronsing voor vertrek om zijn reactie op het adres aan de Staten-Generaal, om met Indonesië spoedig tot onderhandelingen te komen op basis van een overdracht van de Papoea's. Hij antwoordde: ‘Stel je voor dat wij midden in de oorlog een adres aan koningin Wilhelmina zouden hebben gezonden om samen te werken met de Duitsers! Je hebt mensen met karakter en mensen zonder karakter! De laatste tekenen dat adres.’ (Hij bleek de tekst nooit gelezen te hebben.) ‘Voor mij geldt: right or wrong my country...’ Na de mengelmoes van progressieve ideeën en door de geschiedenis achterhaalde feiten van de conservatief
ingestelde heer Bronsing te hebben aangehoord, bezocht ik die zelfde dag, bij wijze van afwisseling (dacht ik) de socialistisch georiënteerde Jacques de Kadt. Hij woonde in de omgeving van Haarlem. In de gang een bordje Pa, Moe, zoonlief en dochter, ‘uit’ of ‘thuis’. Pa was thuis. Wij zaten bij een nieuw elektrisch kacheltje (aeg) boven in de werkkamer van deze ernstige denker. Het apparaat was op proef en scheen niet te voldoen. Moe was ook thuis. Zij kwam tweemaal thee met een koekje brengen. ‘Wij hadden bezwaar tegen uw adres aan de Staten-Generaal, ook omdat het geen rekening hield met de reële situatie in Nederland. Wanneer men in Djakarta zakelijke voorstellen zou doen, zou Den Haag heus wel tot praten bereid zijn. Er is echter geen representatieve Indonesische regering, dus wij weten niet wat zij werkelijk willen. Die toestand duurt nu al geruime tijd. De oplossing voor Nieuw-Guinea ligt in het zoeken naar een begin voor oriëntatie naar vriendschap. Trouwens, als wij Nieuw-Guinea zouden afstaan zou de druk op Nederland onverminderd voortduren. De anti-westerse beweging wint aan kracht in Indonesië! (‘Ja, zeker door de huidige houding van Nederland,’ antwoordde ik.) ‘Wat wij ook doen, Indonesië wil alle Nederlandse reminiscenties uit het land uitwissen. Persoonlijk heb ik voor Indonesië en het Indonesische volk alle mogelijke sympathie. Voor de houding van Nederland zal de algemene trend van de Indonesische politiek bepalend zijn. In Sukarno heb ik nooit enig vertrouwen gehad, ook niet toen hij de nationale beweging begon. Hij was beslist de minst geslaagde vertegenwoordiger van die beweging, ondanks zulke goede eigenschappen, als zijn redenaarstalent. Zijn succes is begrijpelijk.’ Hoe lang dergelijke bezoeken nawerken bleek in 1972, toen tijdens mijn actie bij de procureur-generaal om het Nieuw-Guinea-beleid van oud-minister Luns doorgelicht te krijgen, in het weekblad Accent van de hand van de heer De Kadt een drie pagina's lang artikel verscheen onder het hoofd het geval oltmans, waarin ik het ‘Sukarno-jongetje’ werd genoemd. Na uiteen gezet te hebben, dat ik in het verleden actief was geweest in de kwestie Nieuw-Guinea vervolgde De Kadt: ‘Het hele geval (Nieuw-Guinea) behoort tot de historie. Tot een tijdperk waarin de heer Oltmans op zijn eigen manier politiek bedreef. En dan moet meteen vastgesteld worden, dat hij toen wel politiek bedreef, zelfs in Nederland, maar dat men ook toen al tot de zeer grote domkoppen moest behoren om niet te begrijpen, dat hij geen Nederlandse politiek bedreef, doch uitsluitend Indonesische. En dat de politiek die hij toen bedreef, de politiek was van zijn bewonderde en geliefde geestverwant Sukarno.’Zie ‘Het geval Oltmans’ in Accent van 5 februari 1972. Het stond er werkelijk, vijftien jaar later! Ik had bij mijn bezoek van 29 september 1957 ten huize van de De Kadts toch wel miserabel gefaald! Ik was deze politicus komen vertellen, dat ik niet van mening was dat Nieuw-Guinea naar Indonesië moest omdat ik Bung Karno zo'n aardige man vond, maar dat Nederland andermaal op de koffie zou komen, wanneer wij niet toen, in 1957, Irian-Barat zouden overdragen. Ik vertelde De Kadt zelfs, dat Sukarno in tientallen redevoeringen publiekelijk in Indonesië had verkondigd, dat ik vond dat dit moest gebeuren omdat dit
voor Nederland ongetwijfeld de meest dringende en beste oplossing was. Ook in 1973 had De Kadt het nog altijd niet begrepen. Daarop volgde een gesprek met de journalist mr. G.B.J. Hiltermann. Ik betrad de eerste verdieping van een huis aan de Heerengracht. Veel boeken. Een langharige teckel deed zich te goed aan een pagina van de Haagse Post. Het dier blafte onbedaarlijk. Hiltermann stond niet op toen ik binnenkwam voor een gesprek dat zeventig minuten zou duren. Het adres aan de Staten-Generaal was vreemd en dom geweest maar al vergeten. Hoogst onbelangrijk. ‘Komt u vertellen dat u er niets mee te maken had? Ach, meneer Oltmans, als men van een jong meisje zegt, dat zij niet deugt, hoe onwaar dit ook mag zijn, helpt het weinig of zij zelf zegt dat dit niet zo is.’ Hij vertelde indoloog te zijn en Indonesië vanuit een wetenschappelijke basis en kennis van zaken te bestuderen. Tedere keer wanneer ik met vertegenwoordigers van de Republiek heb gesproken kom ik teleurgesteld terug. Ze zijn nog zo onrijp. Voor mijn studie heb ik Hykayat Hang Tuah in het Maleis gelezen. Het is een heldendicht, oorspronkelijk afkomstig uit Malakka. Het gaat over een afschuwelijk, intrigerend, vals mannetje. Dat beeld zie ik altijd voor mij wanneer ik met Indonesiërs spreek.’ ‘Nieuw-Guinea, of Irian, noemt u het zo u wilt, is niet anders dan een Indonesische fixatie, waarmee zij er in Djakarta niet zullen komen. Sukarno zoekt een eigen gezicht voor Indonesië, maar dat heeft dat land niet. Het is begrijpelijke hoogmoed, maar het blijft hoogmoed van de man. Nederlands-Oost-Indië was geen kolonie. Het is een kolonie. Het is een bijeengeraapt eilandenrijk waar alles is afgeleid. Men dient het moderne Indonesië kil, rationeel en met politiek denken te benaderen en
dat Sukarno het met Nederlandse fantasten als u en bepaalde industriëlen als Van Konijnenburg of Rijkens goed kan vinden is duidelijk. Die eilanden hebben immers alle een verschillend denk- en beschavingsniveau, dus men kan er alleen met de grootst mogelijke decentralisatie uitkomen. Om Mao Tse-tung te citeren: “Laat de duizend bloemen bloeien”.’ ‘U overschat alle betrokken partijen. Nederland was voor de oorlog op de koloniale kliek na niet in Indië geïnteresseerd en het is dat nog niet. Wij Nederlanders zijn onelegante, rauwe jongens en ons bruuske, westerse optreden overzee heeft niets met koloniaal denken te maken. Hier trappen ze toch ook de mevrouwen op de tenen in de tram. Waarom emigreren ze zo graag naar Canada of Australië? Omdat zij dan niets met de zaken hier te maken hebben. U moet Indonesië schetsen als een moeilijk te regelen gemeenschap, die een lange, lange weg heeft te gaan. Iedere Nederlandse krant zal graag een artikel van u opnemen, waarbij u Sukarno analyseert en aan de hand neemt en uitlegt wat zijn “Nieuw-Leven-beweging” van 17 augustus inhoudt.Zie pagina 53 voor belangrijkste punten uit Sukarno's redevoering van 17 augustus 1957 over de Nieuw-Leven-beweging. De lezer begint dan met te denken: “Ha, daar heb je die schoft, Sukarno.” En na uw stuk gelezen te hebben zal hij wellicht denken: “Hij is een kaffer,” en dan zou u al een heleboel hebben bereikt.’ Hiltermann maakte nog een laatste vermeldenswaardige opmerking: ‘Willem Drees is een zeer fatsoenlijk man, maar wie zal zeggen of hij niet de geschiedenis zal ingaan als de man die Nederland juist de das heeft omgedaan in Indië?’ Hoe meer personen ik ontmoette, hoe duidelijker de uitzichtloosheid om een oplossing te vinden voor het Nieuw-Guinea-vraagstuk werd. Een belangrijke groep industriëlen was vóor overdracht. Aangezien in Nederland internationale ondernemers en politici als elkaar minachtende kastes in een grote bocht om elkaar heen lopen - de heer Van de Wetering (chu): ‘Natuurlijk willen die jongens met de centen van het zakenleven van de Papoea's af’ - scheen het nauwelijks mogelijk enige verschuiving te bewerkstelligen in het complex van vastgeroeste ideeën, waaronder het inzicht dat het de groep-Rijkens bij haar standpunt inzake overdracht van Nieuw-Guinea aan Indonesië uitsluitend om de harde knikkers te doen zou zijn geweest. Dan was er een aantal politici, zoals de freule van de chu,Freule Wttewaall van Stoetwegen. burgemeester Th. M.J. de Graaf (kvp), Hein Vos (pvda), de liberale professor Oud (vvd) en andere figuren die de lezer nog zal ontmoeten, die au fond voor afstoten van Nieuw-Guinea waren, maar om tal van redenen - als politieke opportuniteit, volgen in plaats van leiden van de kudde, eerder gedane verklaringen niet meer te kunnen of te willen inslikken, en andere in
strijd met het landsbelang zijnde drogredenen - liever maar hun mond hielden en met de stroom bleven meeroeien. Als gevolg zouden de vijanden van Sukarno, door-de-eeuwen-trouwers, en andere patriottische, maar in feite anti-Nederlandse elementen de regeringskliek, onder aanvoering van beschamend slecht geïnformeerde ‘goede vaderlanders’ als Drees senior en Joseph Luns, maar laten modderen. ‘Vergeet u niet,’ aldus de doyen der Nederlandse journalisten, dr. M. van Blankenstein, die ik in Wassenaar bezocht, ‘Nederlandse parlementariërs zijn schapen!’Gesprek op 2 oktober 1957, Konijnenlaan 3, Wassenaar. Van Blankenstein vervolgde: ‘In Londen was ik professor Gerbrandy's naaste adviseur. In feite een boertje uit Friesland. De man was eigenlijk gek, maar dat wist hij zelf ook wel. Bij de huldiging voor zijn zeventigste verjaardag vond hij het zelf de mooiste stunt, zijn redevoering te besluiten met “Ambon moet vrij!” Hij wist maar al te goed, dat dit een ideefixe was, dat nooit gerealiseerd zou kunnen worden. Niemand neemt hem trouwens meer au sérieux. Hij zichzelf ook niet. De brochure over zijn Londense beleid indertijd was bepaald misleidend en niet zozeer om de onwaarheden die erin stonden, als om de waarheden die eruit werden weggelaten. Hij zei mij eens bij een kabinetsformatie: ‘Als ik tegenover die dameKoningin Wilhelmina. zit kan ik niets meer.’ ‘Jonkheer de Geer, zijn voorganger, had wel ruggegraat, maar was achterbaks, onbetrouwbaar, een kind der duisternis. Gerbrandy daartegenover noemde ik een kind des lichts!’ ‘De Indonesische diplomaat Zairin Zain is vóor de Conferentie van Genève ook bij mij gekomen. In overleg met Secretaris-generaal Blom van Buitenlandse Zaken, heb ik zelfs een programma voor Zain opgesteld. Inderdaad, burgemeester Th. MJ. de Graaf was daarin opgenomen. Overigens de enige van de kvp-fractie die er iets van begreep. Zain heeft erop gewezen, dat er om economische redenen snel een einde aan het Nieuw-Guinea-gedoe moest komen, want Indonesië kwam op die manier ook naast de faciliteiten van de eeg te zitten. Zain was van mening dat wij een andere Hoge Commissaris naar Djakarta dienden te zenden en niet Lamping die door Sukarno om diens vinger werd gewonden.’ ‘De Conferentie van Genève is een ongelooflijke stommiteit geweest. Ik heb al vroeger tegen pater Beaufort gezegd: “Als Luns minister van Buitenlandse Zaken wordt is dat een ramp voor Nederland.” (Oud-minister) Beyen heeft mij trouwens gezegd: “Luns denkt maar aan éen ding, zijn carrière!” Anak Agung Gde AgungTegenspeler van Luns bij Geneefse conferentie over Nieuw-Guinea (1955-1956), minister van Buitenlandse Zaken van Indonesië in het kabinet Burhanudin Harahap. heeft mij na die Conferentie gezegd: ‘Luns liet mij nooit uitspreken.’ Het is natuurlijk onvergeeflijk, dat Luns die onderhandelingen afbrak, zijn stoel achteruitschoof en zei: “Dan kunnen we niet langer praten,” opstond en wegliep. Tegenover Indonesiërs is zoiets onvergeeflijk.’ ‘Romme is een volmaakt gewetenloos man, een rekenmeester, die leeft op kiezersspeculatie. Na de besprekingen met de Indonesische delegatie op de Hoge Veluwe, publiceerde hij immers dat walgelijke artikel, “De week der schande”!’Toen H.J.A. Hofland in 1973 voor de nos-televisie een serie markante portretten van grote Nederlanders schreef, weigerden alléen Romme en Beel mede te werken, wat veel zegt over deze heren. Op 1 januari 1973 zou professor Romme als lid van de Raad van State aftreden. Dit is immers het college waar alle uitgespeelde ‘groten van het politieke toneel’ traditiegetrouw worden bijgezet, om in de gelegen-heid te zijn tot hun 75ste verjaardag koningin en vaderland naar hartelust te blijven dienen. De Telegraaf wees erop hoe Nederland de heer Romme zou missen - met of zonder kiespijn - ‘zoals de Tweede Kamer hem miste, toen hij in februari 1961 wegens gezondheidsredenen ontslag als kamerlid moest nemen; zoals het college van Rijksbemiddelaars hem miste, toen hij in 1964 wegens het aanvaarden van het voorzitterschap van de Tweede-Kamer-fractie van de Katholieke Volkspartij zijn ontslag moest nemen als voorzitter van dat college; zoals het departement van Sociale Zaken hem miste, toen het vierde kabinet Colijn in 1939 uiteenviel; en zoals de gemeenteraad van Amsterdam hem miste, toen hij wegens benoeming tot minister in 1937 een langdurig raadslidmaatschap moest beëindigen,’ zo schreef prof. mr. F.J.F.M. Duynstee, voormalige pleitbezorger van de groep-Rijkens in 1961 - en dus virulent opponent van de behoudende Romme - in De Telegraaf.De Telegraaf, 31 december 1972. Duynstee herinnerde zich in zijn slijmstuk ook nog: ‘Zijn christelijksociale overtuiging - het verzoenen van het onverzoenlijke - bevestigde hem in zijn standpunt, dat de katholieke partij - volkspartij - als politieke machtsfactor centrale betekenis had in het nationale staatkundige bestel. Als men onder iemands eer verstaat de bevestiging of waardering die iemand verdient te krijgen, dan was zijn plichtsbesef gekenmerkt door een gevoel voor eer van de sociale geledingen, allereerst de arbeidersstand, van de christelijke invloeden, allereerst die van de katholieke Kerk en van de Nederlandse staat.’ Het is duidelijk dat niet iedereen in de Haagse politiek zich Romme even dierbaar herinnerde. Ik zou oud-premier Willem Drees nu eens op de man af de vraag willen stellen, of het juist is te zeggen, dat de pvda-kvp-regering onder zijn leiding tot 1959 met voorbedachten rade iedere wijziging van de status van Nieuw-Guinea heeft afgewezen, omdat er dienaangaande een geheime afspraak met professor Romme van kracht was. ‘Willem Drees is in wezen aartsconservatief,’ zo vervolgde Van Blankenstein, ‘en een der kwalijkste, met zijn zogenaamde vaderlijke gezag. Professor Gerretson (kroniekschrijver in De Telegraaf) noemt zich partijlid van de Christelijk Historische Unie. Maar in 1927 kende ik hem al en wist ik dat de man een diabolicus was. “Ik heb ze tot de tweede politionele actie in Indonesië gekregen,” zei Gerretson mij. Hij vond het kwaad dat hij stichtte kennelijk prachtig. De oude heer Welter is van zijn moeders zijde een Indische jongen. Zijn vader was nog hoornblazer bij de sultan van Djokjakarta. Welter kent zijn geschiedenis niet. Hij kraamt volslagen nonsens uit.’De heer Welter zou jarenlang zijn artikelen groot opgemaakt aan De Telegraaf kwijt kunnen. ‘Na de soevereiniteitsoverdracht heb ik alleen met Mohammed Hatta de lunch gebruikt. Hij zei mij toen: “Tien jaar heb ik in Nederland doorgebracht. Ik ben gehecht aan dit land. Het Nederlandse volk waardeer ik niet alleen om zijn deugden, maar, wat een beter criterium is, ook omdat het zwakheden heeft die mij sympathiek zijn. Maar ik was uw vijand als nationalist. Ik wist dat ik daarvoor zou moeten betalen. Ik heb betaald in de gevangenis en in Boven Digoel. Nu echter krijg ik, dank zij de
gebleken Nederlandse goede trouw bij deze onderhandelingen, de goederen daarvoor geleverd. Deze rekening is afgesloten. Nu blijft de oude vriendschap.” U kunt deze passage vinden in mijn boekje Indonesië Nu.Uitgeverij W. van Hoeve, Den Haag 1953, pagina 6. Het werkje bleek overigens onverkoopbaar.’ ‘Sukarno zit met een navelstreng aan Nederland vast. Hij heeft de kinderlijke droom om eens naar Nederland te gaan. Toen ik op audiëntie ging op het paleis in Djakarta had ik de chef van het kabinet, mr. Pringgodigdo gevraagd of het een tête-à-tête mocht zijn. Sukarno nam mij dus eerst mee naar de omliggende kamers om te laten zien dat die leeg waren en niemand ons gesprek zou afluisteren. Ik heb Sukarno toen verteld dat de voormalige gouverneur-generaal De Graeff mij had uiteengezet wat voor stoms Nederland allemaal in Indië had uitgehaald. “Ik,” aldus De Graeff tegen Van Blankenstein, “heb de Sukarno-geschiedenis op mijn geweten. En niet zozeer door hem in de gevangenis te stoppen, want dat was tenslotte de wet van het land, dat begreep hij zelf ook wel, maar wij hadden hem toen hij eruit kwam direct moeten opvangen. Hij was een vriend van Nederland en kwam terecht op een ingenieursbureau, dat door Indo-Europeanen werd geleid en waar hij rot werd behandeld. Deze ervaring heeft nodeloos onherstelbare bitterheid in Sukarno's leven gebracht”. ‘Tijdens die audiëntie zei Sukarno, dat hij het op prijs zou stellen wanneer de door Nederlandse militairen tijdens de politionele acties gestolen Indonesische schilderijen teruggegeven zouden worden. Ik ben toen naar generaal Buurman van Vreeden gestapt, u weet wel de man die de misdadiger Westerling in een marinevliegtuig had laten ontsnappen. Ik zei hem: “Dit is uw kans, generaal, om die blunder goed te maken.” Generaal Buurman van Vreeden heeft de desbetreffende schilderijen inderdaad laten opsporen en is deze persoonlijk aan Sukarno gaan terugbrengen.’ ‘Wanneer de Amerikanen geen einde zouden hebben gemaakt aan de tweede politionele actie,’ aldus Van Blankenstein, ‘zou de oorlog in Indië op een tweede Dien Bien Phoe zijn uitgedraaid!’ Ik vroeg Van Blankenstein nog, wat hij in mijn plaats zou doen, om de mij ter beschikking staande gegevens in Nederland gepubliceerd te krijgen. ‘Ik zou zelf nog wel een reis naar Djakarta willen maken, al zou mijn familie hiertegen protesteren om mijn leeftijd. Maar inderdaad, het is een groot probleem deze dingen vandaag aan de dag in het goede vaderland niet alleen te denken maar ook hardop uit te spreken. Een primeur is natuurlijk prachtig, mits hij niet te vroeg en niet te laat komt. Toen ik indertijd de primeur van het plan-Dulles in de Nieuwe Rotterdamse Courant lanceerde, waren zij veertien dagen later bij de officiële aankondiging vergeten dat zij het hadden gehad.’ Deze dag bezocht ik, nieuwsgierig geworden, de oud-minister van Koloniën Ch. J.I.M. Welter. Het was een aardige man. Hij had mijn grootvader ir. Willem Oltmans op Tegal gekend. Hij zat onder een sawagezicht van Wira Subita. Op de schoorsteen, het portret van een jongeman in het uniform der bereden huzaren, de door de Japanners onthoofde zoon. ‘Waarom brengt Indonesië de kwestie Nieuw-Guinea niet voor het Internationale Hof van Justitie? Laten wij eerst maar eens de stemming in de Verenigde Naties afwachten. Zolang Sukarno er is zal deze kwestie toch nooit kunnen worden opgelost. De welwillendheid kan niet van éen kant komen. Heeft Nederland ooit de kwestie van de rms (Republiek Zuid-Molukken), naar voren gebracht, waar het toch het recht toe had? En zeker wanneer de Indonesiërs over Irian-Barat kankerden! Nog onlangs heb ik een doorbraak geprobeerd tijdens een conferentie in Londen, waarbij ik een vrouwelijk lid van de Indonesische delegatie van parlementariërs in het Hoog Javaans heb aangesproken. Met het huidige Indonesië is geen land te bezeilen.’ Bij het vertrek in de gang nam hij mij bij de arm en zei: ‘Ik heb het land en volk van Indonesië diep lief, onthoudt u dat wel.’ Ook met de heer Welter besprak ik de mogelijkheid van een parlementaire uitwisseling, die tot nu toe iedereen meteen had afgeketst. ‘Ik voel er wel voor. Wij hebben indertijd de voorzitter van het Indonesische parlement, mr. Sartono, in de Ridderzaal een diner aangeboden.Zie ook pagina 30. Een prima man. Ik zou zelf naar Indië willen gaan.’ In het gebouw van de Tweede Kamer had ik vervolgens een ontmoeting met enkele heren van de cpn-fractie. De heer Wagenaar: ‘Wij hebben overwogen uw actie van het adres aan de Staten-Generaal te steunen, maar wij besloten tenslotte dit niet te doen, omdat de positie van de ondertekenaars al zwak genoeg was.’ Eigenlijk stonden in de Nieuw-Guinea-affaire de cpn-fractie, Paul Rijkens, Van Konijnenburg en ikzelf op éen lijn. Tot dát tegenstrijdige dieptepunt was de Nieuw-Guinea-situatie in 1957 vervormd. Evenals de groep-Rijkens benaderde de cpn de kwestie pragmatisch en realistisch. De andere partijen, ook de pvda, bleven zich emotioneel blindstaren, allereerst op het dwarsbomen van de schavuit Sukarno en vooral hém zijn zin niet te geven. Vervolgens praatte men zichzelf aan dat Wawelaar het toch achteraf niet zo gek had bekeken, dat de Papoea's beter met aap-noot-mies de twintigste eeuw binnengeleid zouden kunnen worden, dan aan de hand van Javaanse ‘imperialisten’.
die met negroïde peniskokerdragers immers weinig tot niets uitstaande hadden. De heer Wagenaar gaf mij bovendien een advies mee: ‘U kunt beter hier in Den Haag niet zo openhartig spreken.’ Deze late middag ontmoette ik de voorzitter van de Kamer van Koophandel, Delprat. Alhoewel hij toegaf het adres aan de Staten-Generaal (net als anderen die er wél een mening over hadden) niet gelezen te hebben, kritiseerde hij mijn vriendschap met professor Drost. ‘Dat was een ongelukkige keuze, meneer Oltmans.’ ‘Waarom?’ ‘Hij staat bekend als iemand die veel drinkt.’ ‘Misschien,’ antwoordde ik, ‘maar het toeval wil, dat hij behalve van een borrel te houden ook nog enige binnen- en buitenlandse graden cum laude in de rechtswetenschappen heeft, en ongetwijfeld over meer hersens beschikt dan alle stukken onbenul in Den Haag samen die de Nieuw-Guinea-dienst uitmaken. En wat doet u ertegen, als ik vragen mag?’Hoe een minder gezellig gesprek als het onderhavige nawerkt bleek mij in 1972, toen André Spoor op 18 januari op de opiniepagina van de nrc schreef, dat mijn beschuldigingen aan het adres van Luns (omtrent diens gelieg inzake het Nieuw-Guinea-beleid) om een onpartijdig onderzoek vroegen. De heer Delprat schreef onmiddellijk een brief naar de nrc waarin hij ernstige bedenkingen jegens mij uitte en niet begreep dat de nrc mijn actie au sérieux had genomen. De heer Delprat was het met de keuze van dr. M. van Blankenstein als raadgever en adviseur in de Nieuw-Guinea-kwestie wél hartgrondig eens. Van Konijnenburg was ook niet je dát. Wie ik wel moest gaan ontmoeten was de heer Brouwer van de Shell. Het belangrijkste inzicht inzake Indonesië van deze oud-directeur van de Maatschappij Nederland was misschien wel dit: ‘Sukarno is ongetwijfeld dé grote barrière.’ Op dit uitermate beslissende punt zat Delprat er dus ook naast. Hij gaf intussen toe Sukarno nooit te hebben ontmoet. ‘Wij zouden met de regering van Indonesië tot overeenstemming moeten kunnen komen om het oneens te blijven over Nieuw-Guinea.’ Ik zag Bung Karno al aankomen! De bevrijder van de Nederlands-Indische koloniën, die zich zou laten aanleunen dat éen moot uit de koloniale taart buiten de boedel zou vallen omdat ‘schapen’ in het Nederlandse parlement (en daarbuiten) het tempo van de loop van de geschiedenis in Azië niet bij konden houden. ‘Ik vind,’ aldus Delprat, ‘dat alleen die Nederlanders, die werkelijk van het land houden, nu nog naar Indonesië zouden behoren te gaan...’ Mijn tour d'horizon langs de Nederlandse politiek had mij inmiddels op de idee gebracht, ondanks de heersende waandenkbeelden over en weer, een ontmoeting te organiseren tussen een aantal vooraanstaande politici uit zoveel mogelijk uiteenlopende Haagse zuilen, en leidende figuren uit het bedrijfsleven. Ik begon mijn gesprekken dus op dit doel te richten. Deze dag ontmoette ik professor P.S. Gerbrandy. ‘Uw redenering is feitelijk en zeer interessant,’ aldus de oud-premier. ‘U illustreert uw gedachten levendig. Doch u zult het met mij eens zijn, dat men ná bestudering van Sukarno's levensloop en de destructieve krachten van het communisme in de Indonesische beweging, zeer kritisch dient te blijven. U bent een gevaarlijke optimist.’ Ik vroeg mij af waar Gerbrandy zijn informaties vandaan haalde. Of kletste hij maar gewoon verder zoals hij altijd had gedaan? Gerbrandy was die voormalige eerste minister die het volk kond deed in zijn memoires, dat Sukarno in een gesprek met een redacteur van de Arizona Daily Star zou hebben toegegeven een collaborateur met de Japanners te zijn geweest.Prof. P.S. Gerbrandy, De scheuring van het Rijk. J.H. Kok, Kampen 1951. Pagina 143 en 144. Dat was immers ook een van die anti-Sukarno-fabeltjes die jarenlang onweersproken de ronde zouden doen? Tal van autoriteiten, als professor Kahin (Verenigde Staten), professor Dahm (Duitsland) of onze eigen Van Mook hebben allen duidelijk beschreven hoe Bung Karno de Japanse bezetters bespeelde om de merdekaan voor Indonesië af te dwingen. Van Mook: ‘Uit later gevonden documenten is gebleken, dat ook bij al zijn afkeurenswaardige handelingen het streven naar onafhankelijkheid hem (Sukarno) steeds heeft bestuurd.’Dr. H.J. van Mook, Indonesië, Nederland en de Wereld. De Bezige Bij, Amsterdam 1949. Pagina 103. Sutan M. Sjahrir: ‘Sukarno beschouwde de Japanners als pure fascisten. Hij was van mening,’ aldus de voormalige Indonesische premier en politieke tegenstander van Sukarno, ‘dat wij de meest subtiele methoden van vechten dienden te volgen om een botsing met de bezettende macht te vermijden.’ Sjahrir onderstreepte: ‘Wij zouden het alleen slechts doen voorkomen, alsof wij met de Japanners collaboreerden.’Prof. Kahin, Nationalism and Revolution in Indonesia. Cornell University, 1952. Zie pagina 104-106. Keurige meneren van christelijke huize, als Gerbrandy, slaagden er jarenlang in om met dergelijke onware vertelsels de publieke opinie afdoende te beïnvloeden, zodat het niet beter wetende publiek Bung Karno werkelijk als een Quisling beschouwde. Zelfs Willem Drees herhaalde de onzin nog eens in 1958: ‘Wij vermoedden niet, dat wij (ná de oorlog) in Indonesië allereerst met leiders, die de Japanners door dik en dun hadden gesteund en op het laatste moment door hen in het zadel geholpen waren... te maken zouden krijgen.’Dr. W. Drees, Van mei tot mei. Van Gorcum, Assen 1958. Pagina 160. Wie had Drees dán gedacht dat wij in Indonesië tegenover ons zouden vinden, anders dan de man die wij Nederlanders al in 1927 als voornaamste vrijheidsheld in Indië achter slot en grendel hadden laten zetten? Wanneer men leiders van een volk tot martelaren maakt, garandeert men dan niet hun uiteindelijke machtsovername? Bovendien is de voorstelling van zaken, dat de Japanners Sukarno en Hatta op 17 augustus 1945 in het zadel zouden hebben geholpen, onwaar en in strijd met de feiten. Indonesische studenten dwongen hun leiders de onafhankelijkheid
te proclameren na Sukarno en Hatta ontvoerd te hebben. Na hen overreed te hebben werd 17 augustus 1945 een pure Indonesische aangelegenheid. Luitenant-generaal H. Imamura, de Japanse Saiko Sikikan, de commandant op Java, heeft volgens professor Dahm, ‘in een ridderlijke verhouding’ tot Sukarno gestaan. Hij schreef in zijn memoires, dat hij de indruk had dat Bung Karno ‘een man met een ijzeren wil was’. Hij vervolgde, ‘Zijn hele denken concentreerde zich op de onafhankelijkheid en nooit liet zijn hartstocht voor de onafhankelijkheid hem in de steek. Hij was een echte gentleman. Ik had grote bewondering voor hem en moedigde hem aan alles voor het algemeen welzijn te doen.’Professor Bernard Dahm, Sukarno, En de strijd om Indonesië's onafhankelijkheid. Boom paperbacks I, Meppel 1964, pagina 212. Wanneer men deze opmerkingen vergelijkt met de stumperige betweters in Den Haag, die alles in het werk hebben gesteld om Bung Karno als een collaborateur aan het Nederlandse volk te verkopen, ter compensatie van hun eigen onsportieve slechte verliezers gedrag, dan vraag ik mij af hoe figuren als Drees, Beel, Gerbrandy, Romme, Luns, en alle andere slijmjurken die het categorisch bij het verkeerde einde hebben gehad hun mond nog durven open doen. Gerbrandy had voortdurend last van zijn zéer lange snor bij het koffie drinken. Zijn stem bracht mij herinneringen van Radio Oranje tijdens de oorlog. Hij beloofde mij, contact te zullen hebben met zijn politieke vrienden, de heren Welter en Meijer Ranneft. ‘Ik zal overwegen of mijn partijgenoot Meijer RanneftLid van de Raad van State. aan zo'n gesprek tussen politici en industriëlen, als u voor ogen staat, namens de Anti Revolutionaire Partij zou kunnen deelnemen.’ In de late ochtend bezocht ik de generaal b.d. Calmeijer. ‘Onmogelijke man,’ schreef ik in mijn notities van die ontmoeting. ‘Hij luisterde aandachtig, maar was niet te beroeren. Dédain voor de opinies van het bedrijfsleven en wat hij “hun zakelijke belangen” noemde.’ ‘Ambon zou misschien op den duur als Republiek der Molukken desnoods in een soort federatief verband bij Indonesië kunnen worden gevoegd,’ aldus de generaal, ruim twaalf jaar ná de Indonesische onafhanke-lijkheidsverklaring, ‘maar Nieuw-Guinea hebben wij nu eenmaal als een armlastig kind in het koninkrijk opgenomen, dat zet je dan niet na drie maanden op straat wanneer het beter uit zou komen.’ Na een aantal anekdotes uit zijn Indonesische jaren verhaald te hebben en het eens te zijn geweest met de stelling, dat men beter 100 miljoen aan Ambon dan aan de Papoea's kon besteden, lanceerde de heer Calmeijer nog de waarschuwing, dat wanneer ik in de Groene Amsterdammer een artikel zou gaan publiceren,30 November 1957 heb ik toch maar een voorpagina-artikel over de Nieuw-Guinea-affaire in de Groene gepubliceerd op het door Calmeijer c.s. gesignaleerde gevaar af. De titel: ‘Wie in Nederland wil met Indonesië praten?’ ‘dan wordt u zeker verder voor cryptocommunist versleten.’ In zijn werkkamer stonden gesigneerde portretten van koningin Juliana en prins Bernhard en in de gang bij het afscheid viel mijn oog op een portret van prinses Sophie van Oranje. Zó kon het dus ook om koningin en vaderland van dienst te zijn! Die zelfde middag ging ik eerst naar John van Haagen, een vriend, die op Hr.Ms. onderzeeboot Zeeleeuw in de haven lag. Om 16.00 uur arriveerde ik bij het huis van de heer Van de Mandele, voorzitter van de Rotterdamse Kamer van Koophandel. Professor Oud was zo vriendelijk geweest op de fiets door de regen naar Kralingen te komen om dit gesprek over Nieuw-Guinea bij te wonen. Ik hield een vrij lange uiteenzetting en begon met te verklaren dat ik het een uitzonderlijke eer beschouwde door de heren te worden gehoord. De heer Van de Mandele onderbrak mijn verhaal herhaaldelijk, met vragen als deze: ‘Laten de Indonesiërs eerst in het zakenleven maar eens bewijzen wat zij willen. Wij voelen het als een groot bezwaar dat van Indonesische zijde geen enkele goodwill wordt betoond.’ Ik vertelde dat Sukarno de maanden juni, juli en augustus tientallen redevoeringen had gehouden, en daarbij mij had gebruikt, om van zijn goodwill voor Nederland te midden van het Indonesische volk publiekelijk te getuigen, maar dat men met vereende krachten deze berichten uit de media had weten te houden. Professor Oud deelde mee in 1952 een Nieuw-Guinea-motie in het parlement te hebben ingediend, wat het onmogelijk maakte voor hem om thans een draai van 180 graden te maken. Hij was ook tegen een parlementaire uitwisseling met Indonesië, ‘want dat zou beide regeringen in grote verlegenheid brengen.’ De heer Van de Mandele was met mij van mening, dat een gemengde afvaardiging van kooplui en parlementariërs op neutraal terrein met een soortgelijke Indonesische afvaardiging bijeen zou kunnen komen en wel degelijk een kans van slagen zou hebben om de impasse te doorbreken. Van de Mandele noemde in dit verband de
plaats Brindisi in Italië als ontmoetingsoord. Oud gaf enigszins toe. Wij bespraken hoe het snelst een onderzoek aan Indonesische kant tot stand zou kunnen komen teneinde na te gaan wie van Indonesische zijde zou kunnen deelnemen. Namen als Yamin, Sjaffruddin vielen en ook die van Hatta. ‘Hij is inderdaad thans een privé-persoon, dus dat zou kunnen,’ aldus professor Oud. Ik gaf als voorbeeld, dat in de zomer van 1956 een aantal Nederlandse en Indonesische journalisten een zeer goede en constructieve ontmoeting hadden gehad in Zürich onder auspiciën van het Internationale Persinstituut. De heer Van de Mandele was van mening, dat alleen dán deze poging een kans van slagen zou hebben wanneer men volkomen in het geheim handelde. Het resultaat van ons gesprek telefoneerde ik aan de heer Bronsing: ‘Ik ben je zeer erkentelijk voor wat je al hebt bereikt. Er zit een kiem tot slagen in. Wanneer wij maar snel genoeg zouden handelen zou dit zelfs kunnen leiden tot een terugtrekken van de Nieuw-Guinea-kwestie van de agenda in de Verenigde Naties. Ik vind dat de regering ondershands van je plan kennis zou moeten nemen. Het blijft van het allergrootste belang dit initiatief geheim te houden en vooral niet naar de pers te laten uitlekken.’ Ik noemde een voorlopig schema voor een te houden conferentie op hoog niveau en stelde Teheran voor als ontmoetingsplaats. Dr. K. Scholtens, lid van de groep-Rijkens, en op dat moment aan het hoofd van de genationaliseerde Iraanse Olie Maatschappij zou als gastheer kunnen optreden. Ik correspondeerde hier reeds met de heer Scholtens over. Als voorzitter aan Nederlandse zijde zou dr. Paul Rijkens kunnen fungeren, met Th. M.J. de Graaf (kvp) als vice-voorzitter. Intussen hadden de heren Welter, Gerbrandy, Oud, Burger, Van de Wetering, Boot (Shell-groep), K.F. Zeeman (Nederlandse Handel Maatschappij), J. van Oldenborgh (Ondernemersraad voor Indonesië), Delprat (Kamer v. Koophandel van Amsterdam), Van de Mandele (Kamer van Koophandel van Rotterdam), Hein Vos en mevrouw Fortanier-de Wit (vvd) in gesprekken met mij in beginsel sympathie met het plan van een dergelijke conferentie uitgesproken. De heer Bronsing: ‘Ik zal contact opnemen met Delprat en Van de Mandele. Jij bent absoluut de katalysator van deze plannen. Proficiat!’ Intussen bezocht ik nog meer politici. De heer Jaap Burger sprak ik verschillende malen. Hij raadde mij aan de heren Joekes en Idenburg te bezoeken, wat een waardevol advies bleek te zijn. Ik herkende in de heer Burger die dagen al het genre politicus dat niet meer wordt afgeleverd. Het ‘doe-jongen’-type om met Albert Plesman te spreken. Recht door zee, zakelijk, zonder flauwekul. Een uitstervend ras. Hij vertelde indertijd het plan te hebben gehad samen met Frans Goedhart naar Indonesië te gaan. Door de dood van StokvisJ.E. Stokvis, journalist, socialist, oud-lid van de Volksraad in Indonesië, lid van het College van Gedelegeerden, van 1937-1947 lid van de Tweede Kamer. was er echter een politieke crisis tussenbeide
gekomen, waarbij Jaap Burger als formateur moest optreden. Goedhart was alleen naar Indonesië gereisd en had daarop zijn beruchte boek Een revolutie op driftJ. Burger, Een revolutie op drift. G.A. van Oorschot, Amsterdam 1953. (Zie ook Goedhart's Open Brief in Het Parool, 9 maart 1955.) Freule Wttewaall van Stoetwegen schonk mij haar eigen exemplaar van dit merkwaardige boek, dat zij van Goedhart, met een opdracht aan haar, gekregen had. geschreven. ‘Daardoor werd het voor mij voorlopig onmogelijk naar Indonesië te gaan,’ aldus Burger, die aangaf dat zijn partijgenoot Goedhart de goede naam van de pvda in Indonesië met zijn onbezonnen boek ernstige schade had berokkend. Burger vond wel dat ik Goedhart moest bezoeken. Hij nam de telefoon op, en ontdekte dat de heer Goedhart als gewoonlijk in de Verenigde Staten zat. Er is niets meer van gekomen. De heer Van Rijckevorsel (kvp) bleek de soort aartsconservatief, die nog springlevend waren. Dit soort figuren hielpen met man en macht de ontwikkeling naar een realistische verhouding met het nieuwe Indonesië vertragen. De heer Blom, secretaris-generaal van Buitenlandse Zaken, noemde hij ‘een ware ramp’ voor het land. Ik bleef maar niet lang. Deze zwart-witte galkijker, die later de regering zou vragen de paspoorten van de heren Rijkens en Van Konijnenburg in te trekken vanwege hun onvaderlands gedrag als voorstanders van de Nieuw-Guinea-naar-Indonesië-politiek, kwam over als een achterblijver. Ambon vrij was ook éen van die patriottische zaken waar Van Rijckevorsel zijn goede tijd en energie aan opsoupeerde. In schrille tegenstelling tot de deprimerende ontmoeting met een man als Van Rijckevorsel stond een gesprek die middag met de zoon van de oud-gouverneur-generaal in Indië, dr. P.J. Idenburg. Hij had Sukarno in Djokjakarta drie uren privé gesproken. Hij was onmiddellijk geporteerd, bijna met het enthousiasme van Bronsing, voor de ontmoeting tussen Nederland en Indonesië ergens in de wereld. Hij zei voorzitter te zijn van een Nieuw-Guinea-commissie binnen de Partij van de Arbeid. Men wilde tot een partijstandpunt zien te komen, dat zou verklaren: ‘Nederland is principieel tegen iedere vorm van kolonialisme.’ Daaruit zou dan gededuceerd kunnen worden, dat de Nieuw-Guinea-kwestie een onhoudbare zaak is. De heer Idenburg was van mening dat partijgenoot De Kadt een zeer kwalijke en onbruikbare figuur was, in wie Willem Drees juist vertrouwen had. Hij zou contact opnemen met Meijer Ranneft, Burger en anderen. Emile van Konijnenburg hield ik voortdurend van de vooruitgang op de hoogte. ‘Je weet, ik heb je nooit in de steek gelaten. Ik vind het enorm wat je doet.’Telefoongesprek op 8 oktober 1957. Op 10 oktober had ik een lang gesprek met Konijn: ‘Sukarno moet je van deze zaak de primeur geven. Je weet hoe hij is. Neem vooral MaramisMaramis was hoofd van de Indonesische diplomatieke missie in Den Haag. niet in vertrouwen, want die ligt scheef in Djakarta. Je moet eerst absoluut zeker zijn dat de politici die je hebt gepolst meedoen en wanneer die bij elkaar zijn geweest en wij hebben resultaten, dan laten wij Paul Rijkens de groep ontmoeten.’ De heer Joekes begon met te vragen of ik een grootvader in Indië had gehad. Het bleek dat hij onder ir. Willem Oltmans, toen directeur van de Joanna-Semarang Spoorweg, had gediend. Hij voegde eraan toe: ‘Ik herinner mij hem nog zeer goed, met zijn puntbaardje.’ Oud-minister en minister van staat Joekes was éen en al oor voor de
plannen, was bereid aan een bijeenkomst deel te nemen en zou met zijn politieke vrienden contact opnemen. In het gebouw van de Tweede Kamer bracht ik de heren Burger en De Graaf verslag uit van mijn gesprekken met politieke leiders. De heer De Graaf vertelde te zijn opgebeld door Van Rijckevorsel, die hem had willen waarschuwen, dat ik confidenties door hem (De Graaf) aan mij gedaan dóorvertelde. Ik antwoordde, dat ik mijn missie als vertrouwelijk beschouwde, en dat wanneer ik bepaalde standpunten naar voren bracht geen zin had mij tot het niveau van geroddel van een Van Rijckevorsel te verlagen. De Graaf deed wat gefroisseerd, maar het contact bleef behouden. In het gebouw van de Eerste Kamer had ik een langdurige ontmoeting, op introductie van dr. M. van Blankenstein, met de voorzitter van dit college, mr. Jonkman. En toch zou oud-minister Schmelzer in 1973 op een vraag over de activiteiten van de groep-Rijkens zonder blikken of blozen antwoorden: ‘Beter ware geweest, wanneer de heer Rijkens, respectievelijk zijn groep, vertrouwelijk met de regering zouden hebben gesproken en hun inzichten langs die weg hadden kenbaar gemaakt.’ Wat een kletskoek! Na zelf wel dertig volksvertegenwoordigers bezocht te hebben en nadat de groep-Rijkens zelf, en topfiguren ervan, in wijde Haagse kring ‘vertrouwelijk’, altijd weer vertrouwelijk, hemel en aarde hadden bewogen in Godsnaam ter wille van het land, een realistische politiek te voeren, kwam Schmelzer's genie in 1973 in antwoord op een vraag van studenten, nog altijd met eenzelfde onwaar en onbenullig antwoord: ‘had de groep-Rijkens maar vertrouwelijk gewerkt!’ Dat is precies wat de groep van 1952-1961 had gedaan, tot ik hen op 17 juni 1961 in de nationale publiciteit plaatste! Het gaat buiten mijn begripsvermogen om hoe de heer Schmelzer zoiets in 1973 op papier durft te zetten. Gerbrandy bleek Meijer Ranneft inderdaad te hebben gesproken toen ik deze 10 oktober 1957 om 16.00 uur thuis bezocht. ‘U bent de eerste persoon, die ik na de dood van mijn zoon ontvang.’De zoon was met een vliegramp van het klm-toestel Neutron op Nieuw-Guinea omgekomen. Vreemd genoeg merkte hij op niet te begrijpen, dat ik mijn tijd had verdaan met professor Gerbrandy te gaan spreken. Gezellige verhouding tussen politici uit een zelfde zuil. Overigens leuterde hij in dezelfde geest als Gerbrandy over Indonesië en vergeleek Sukarno gewoon met de nazi Hitler, die zes miljoen joden liet verdwijnen. Met wie zouden Meijer Ranneft, Gerbrandy en Drees SuhartoOnder verantwoordelijkheid van Suharto werden in de jaren 1965-1966 naar schatting enkele honderdduizenden Indonesiërs vermoord op verdenking aanhangers van de communistische partij te zijn. In feite was het merendeel der vermoorden aanhanger van Sukarno. hebben willen vergelijken? Die verbinding zal nog uitgevonden moeten worden. In ieder geval bleek ook Meijer Ranneft geporteerd voor een ontmoeting tussen Indonesiërs en Nederlanders in een gezamenlijke delegatie van politici en bedrijfsleven. Hij zegde toe onmiddellijk met zijn politieke achterban contact te zullen opnemen. Hij vroeg mij bovendien naar de professoren Lemaire en De Lange te gaan. De volgende dag, 11 oktober 1957, zou ik twee brieven van de heer Meijer Ranneft ontvangen. ‘Ten gevolge van het belangwekkend gesprek, dat ik met u mocht hebben, wil ik niet nalaten u de naam te noemen van de heer B. van der Harst, hoofdambtenaar op het ministerie van Zaken Overzee (telefoon 183860). Het is niet de bedoeling de heer Van
der Harst uit te nodigen tot enige bespreking, of te suggereren hem in het door u gewenste contact van autoriteiten te betrekken.’ (Etcetera).Ook de heer Van der Harst heb ik bezocht, als gevraagd. Emile van Konijnenburg volgde mijn pogingen de zaak op gang te krijgen met klimmende verbazing. ‘Wanneer Sukarno 23 oktober a.s. voor een staatsbezoek naar Bangkok gaat is het zaak, dat je dáar bent, hem ontmoet en hem op de hoogte brengt van de vorderingen hier. Nieuw-Guinea is zijn baby. Ik zal je vast boeken. De komende tijd zul je wel het heen-en-weer krijgen, maar bedenk dat je het voor een goede zaak doet. Je moet natuurlijk het eerste bij hém zijn. Wanneer je eenmaal van hém een fiat hebt voor een dergelijke ronde-tafelconferentie zijn we eindelijk op weg de crisis te doorbreken. Er zit een kans in dat wij de debâcle van Luns in Genève ongedaan kunnen maken.’ Ik legde een tweede visite af bij de heer Idenburg. Alvorens bij hem binnen te gaan gebruikte ik de pisoir, hoek Van Alkemadelaan-Waals-dorperweg, en vond op de muur geschreven: indonesië moet verovert (met een t). ‘In uw onwetendheid waar u aan begint,’ aldus Idenburg, ‘bent u wellicht in staat iets tot stand te brengen, dat niemand voor mogelijk houdt. Het heeft geen zin, overigens, een bijeenkomst op secundair niveau te organiseren. Beslissende politici moeten er van te voren mee akkoord gaan. Maar ik begrijp, u bent al ver gevorderd. Bedenkt u wel, dat men mij, de voormalige positie van mijn vader in aanmerking genomen en mijn overlopen van de Anti Revolutionaire Partij naar de socialisten in het rechtse kamp als een godsverloochenaar beschouwt.’ Ik telefoneerde met de heer Beel en lichtte hem over de inmiddels gemaakte vorderingen in. Ik zegde toe voornamelijk met de heer De
Graaf contact te zullen onderhouden in kvp-kring. Sprak opnieuw met ir. Hein Vos: ‘Het zou een kolossaal succes zijn indien u deze mensen aan éen tafel zou weten te krijgen.’ Hij zegde toe met Burger en Joekes contact te zullen hebben. Om 10.00 uur kwamen de heren Van Konijnenburg, Delprat, Van de Mandele, Joekes, Idenburg en Meijer Ranneft bijeen in een door mij gehuurdeIk diende bij de heren een declaratie in van f 1500 voor gemaakte kosten gedurende éen maand om deze conferentie bijeen te doen komen. Met grote moeite en na lange tijd werd f 1000 bijeengebracht en overgemaakt. salon van dit hotel. Het zou te ver voeren om gedetailleerd een overzicht te geven van alle besprekingen en contacten die tot dit resultaat hadden geleid. In ieder geval, het begin van een direct contact tussen de twee invloedrijkste en meest belanghebbende groepen in het conflict met Indonesië over Nieuw-Guinea, de politici als beschermers van de spirituele welvaart van het Nederlandse volk en de grootindustrie als promotors van de materiële vooruitgang van de natie zaten ten langen leste aan éen tafel. De allervoornaamste autoriteiten in Nederland die die dagen wat in de melk te brokkelen hadden, waren van de ontmoeting op de hoogte en gingen er in principe mee akkoord. Ik was slechts kort op de bijeenkomst aanwezig. Ik zette in enkele woorden uiteen waarom ik de vergadering had belegd en overhandigde een memorandum van drie pagina's als toelichting. Op de gang op enige afstand van de genoemde salon kon ik de pourparlers vanwege luide stemverheffingen soms woordelijk verstaan. Het is er hevig toegegaan. Omstreeks 11.30 uur riep de heer Delprat, die blijkbaar de leiding had genomen, mij binnen. Hij begon mij te danken voor het genomen initiatief. Aan deze lof verbond hij eigenlijk meteen een andere draai, namelijk, dat het voor de vaderlandse zaak bepaald nuttig zou zijn, wanneer ik als journalist mij uit een en ander vrijwillig terug zou trekken. ‘Wij hebben bewondering voor wat u hebt bereikt, maar u zult het met mij eens zijn dat het beter is wanneer u thans, zoals u voornemens was, terug naar New York zou gaan om de debatten in de Verenigde Naties over Nieuw-Guinea te verslaan.’ Ik keek naar Van Konijnenburg, omdat dit in strijd was met de bedoeling van de groep-Rijkens, mij naar Sukarno te zenden om diens fiat voor deze plannen te krijgen. Hij gaf een teken van: niet tegenin gaan, ik vertel je later wel hoe het zit. Ik legde mij bij het verzoek van Delprat neer. Het spijt mij dit te moeten melden, maar het overnemen van de zaak, met Delprat aan het roer, betekende in casu het einde van de onderneming. Mij is althans over het plaatsvinden van een dergelijke door mij voorgestelde conferentie gedurende 1957, 1958, 1959 of 1960 - toen inmiddels de Nederlandse belangen in Indonesië waren verwoest - nooit iets bekend geworden. Wel zou, waarschijnlijk in 1961, een ontmoeting van die orde in Italië, en later misschien zelfs in Parijs, hebben plaatsgevonden,Zie ook pagina 238-240. maar het zou niet juist zijn dergelijke conclaves in verband te
brengen met de door mij in 1957 genomen initiatieven, omdat, had men in 1957 doorgezet, ongetwijfeld veel van de latere ellende voorkomen had kunnen worden. Ik had de indruk, dat Van Konijnenburg al even weinig achting voor Delprat koesterde als omgekeerd reeds eerder was uitgesproken. De groep-Rijkens is dan ook zonder de heren Van de Mandele en Delprat doorgegaan, terwijl Delprat voor de vvd naar de Eerste Kamer verhuisde, waar hij al even weinig bereikte voor de vaderlandse zaak in Indonesië, als vanuit zijn positie in het bedrijfsleven voordien het geval was geweest. De heer Idenburg zei mij naar aanleiding van de Wittebrug-conferentie: ‘Je hebt jezelf donderdag in de Wittebrug als een Johannes de Doper onthoofd. Ik heb daar respect voor. Als je dát kan, heb je een kans van slagen in het leven. In de Bijbel staat immers: ‘Als het zaad in de aarde niet valt en sterft kan het geen vruchten dragen.’ Als de Nederlanders maar lang genoeg in hun derrière worden geprikt gaan zij op den duur ook wel uit Nieuw-Guinea weg. Ik merk nu al dat degenen die de Wittebrug-conferentie hebben bijgewoond voor elkaar niet willen weten dat zij er zijn geweest.’Gesprek op 21 oktober 1957. J. van OldenborghVoorzitter van de Ondernemersraad voor Indonesië. schreef mij: ‘Ik begrijp dat het verloop van de bijeenkomst in de Wittebrug en het vervallen van uw reis naar Indonesië (om Sukarno te informeren) u enige teleurstelling hebben bezorgd. Het door u beoogde doel is echter objectief beschouwd beter gediend met een follow-up van anderen, ook omdat het voor u moeilijk is, speciaal in Indonesië, achter de schennen te werken, hetgeen toch een conditio sine qua non voor de aanpak dáar is. Blijve voor u de voldoening over het feit, dat er aan de Nederlandse kant weer beweging in een goede zaak gekomen is.’Brief gedateerd 26 oktober 1957. Zoals ik aan de Wittebrug-conferentie-gangers had beloofd vertrok ik 29 oktober 1957 naar New York om de debatten over Nieuw-Guinea in het hoofdkwartier van de Verenigde Naties opnieuw te gaan bijwonen. Nog vóor mijn vertrek kreeg ik al de indruk dat, zoals de heer Bronsing had geopperd, contacten tussen het door mij gevormde college onderhandelaars en de regering (lees Drees en Luns) inderdaad hadden plaatsgehad en alle betrokkenen onder druk van de officiële machthebbers met de staart tussen de benen uiteengestoven waren. Vandaag verscheen in Het Parool een artikel van Dries Ekker, Haags redacteur - door Hofland eens als het achterneefje van Torquemada omschreven - getiteld, indonesische chantagepolitiek zonder succes. ‘Al geruime tijd,’ schreef deze man die het klokje vagelijk had horen luiden over de Wittebrug-conferentie en aanverwante activiteiten, ‘wordt deze vrees (van het nationaliseren van Nederlandse bedrijven in Indonesië) kunstmatig opgewekt. Een Nederlands journalist, Willem L. Oltmans - handelend zoals uit telegrammen en telefoongesprekken is gebleken op directe persoonlijke instructies van de Indonesische minister van Buitenlandse Zaken Subandrio - heeft in dat kader enkele weken lang grote activiteit in Nederland ontwikkeld. Op de een of andere wijze is deze er blijkbaar in geslaagd Sukarno te doen geloven dat hij in Nederland zou kunnen klaarspelen, wat de beste Indonesische diplomaten niet hebben weten te bereiken.’ Wat was er gebeurd? De lezer zal zich herinneren, dat Emile van Konijnenburg, vooruitlopend op de Wittebrug-conferentie mij had verzocht naar Bangkok te gaan, om president Sukarno van de op gang komende beweging in de Nieuw-Guinea-kwestie op de hoogte te brengen. Om die reden had ik op de Indonesische diplomatieke vertegenwoordiging aan de Prinsessegracht in Den Haag bij de tweede man, Sudjoko Hudyonoto,De heer Sudjoko is in 1973 hoofdredacteur van het Suharto-gezinde Engelstalige blad The New Standard. een visum voor Djakarta aangevraagd voor het geval ik ook in Indonesië zou moeten zijn. Djoko informeerde naar mijn doen en laten. Ik zei hem niets. Hij wist echter te melden, dat doctor Subandrio, de Indonesische minister van Buitenlandse Zaken, zich die dag in Parijs bevond. Ik vroeg een gesprek aan met de Indonesische ambassade in de Franse hoofdstad. Subandrio belde mij terug op 14 oktober 1957 om 16.00 uur op het kantoor van de diplomaat Nichols, op de Amerikaanse ambassade in Den Haag, alwaar ik een bespreking voerde over persfaciliteiten in de Verenigde Staten. Nichols gaf mij een kamer alléen om rustig met Subandrio te kunnen telefoneren. Ik neem aan dat de inlichtingendiensten van de Amerikanen of van ons, dit gesprek hebben afgeluisterd en opgenomen. Ik zette Bandrio kort uiteen wat ik aan het doen was en dat Van Konijnenburg van mening was, dat ik linea recta Bung Karno en hem verslag uit zou moeten brengen van de te houden ‘Wittebrug’-conferentie. Subandrio toonde zakelijke belangstelling en voegde hieraan toe: ‘Zegt u maar aan de heer Sudjoko, dat u rechtstreeks aan mij rapporteert.’ Ook Bandrio vond het blijkbaar veiliger de diplomatieke missie van zijn land in Den Haag buiten de te beleggen contacten te houden om uitlekken te voorkomen. Pas ná het plaatsvinden van de bijeenkomst in de Wittebrug begaf ik mij opnieuw en nog altijd in overleg met Van Konijnenburg naar het voormalige gebouw van het Indonesische Hoge Commissariaat (dat toen ‘diplomatieke vertegenwoordiging’ heette) en vroeg definitief een visum voor Indonesië aan, omdat bekend was geworden dat de reis van Sukarno naar Bangkok niet door zou gaan. Djoko wilde weten wat er was gebeurd en wie bijeen waren geweest op de geheime palaver. Dat
wilde en kon ik hem niet zeggen. Ik herinnerde hem aan Bandrio's ‘instructie’ dat ik rechtstreeks Djakarta zou rapporteren. De man werd woedend. Hij gedroeg zich als de djongos (bediende) van de regent van Lebak. ‘Wij zijn geen postkantoor voor uw boodschappen!’ Op dat moment raakte ik in conflict met Sudjoko en diens chef Maramis, die achter zijn tweede man bleef staan. Het was duidelijk. De heren Maramis en Sudjoko waren meer dan in hun wiek geschoten, dat ‘iemand anders’ een belangrijk politiek-diplomatiek succes zou boeken in hun daerah.Indonesische term voor provincie, hier ‘diplomatiek rayon’. Djoko was bevriend met Dries Ekker. En voilà, daar lag onder andere het lek naar zogenaamde chantage van mij bij vooraanstaande Nederlanders door hun de schrik op het lijf te jagen dat alle Nederlandse bezittingen in Indonesië onteigend zouden worden. Uiteraard waren Het Parool en Ekker aanzienlijk geagiteerder over mogelijke Indonesische nationalisaties en represailles dan ik, want op dát moment geloofde ik in het vinden van een oplossing vóor het te laat zou zijn. Ik concentreerde mij op een positieve oplossing en had bij mijn parlementaire bezoeken nauwelijks de mogelijke duistere reacties, die aan Indonesische kant te verwachten waren, ter sprake gebracht. Ook Sukarno had zich nooit tegen mij in die zin uitgelaten. Evenmin iemand uit zijn omgeving. Er werd weleens door Abdulgani of anderen gezinspeeld op wegen die Indonesië open zouden staan om te bewandelen, indien Nederland onverzoenlijk zou blijven. Maar de suggestie van een lompe, onbehouwen chantagecampagne kon alleen uit Haagse breinen zijn ontsproten. Dat was niet de methode waar Indonesiërs zich in gesprekken van bedienden om hun zin te krijgen. In Het Parool stond verder: ‘Gedurende drie weken heeft Oltmans stad en land afgereisd om te pogen vooraanstaande personen onder meer uit het Nederlandse en Nederlands-Indonesische bedrijfsleven en de financiële wereld in het geweer te brengen tegen de Nederlandse Nieuw-Guinea-politiek. In een der geheime bijeenkomsten van enkele van deze belangstellende heren, gaf hij zijn gehoor de verzekering, dat Sukarno hem had verzekerd, dat er voor de Nederlanders een wolkeloze toekomst in Indonesië zou zijn weggelegd, indien de nationale aspiraties van Indonesië ter zake van Nieuw-Guinea zouden zijn bevredigd. Dat Sukarno zelf bereid was onmiddellijk een grootscheeps vriendschapsbezoek aan Nederland te brengen zodra voor Nieuw-Guinea een oplossing zou zijn gevonden. Maar dat indien de Nederlanders hun werkelijke belangen niet meer zouden weten te onderscheiden, zij zouden worden weggevaagd in Indonesië.Helaas zouden de gebeurtenissen in Indonesië jegens Nederlanders en hun bezittingen in december 1957 deze speculaties bevestigen: zie pagina 90. Bij een deel van zijn functioneel zorgvuldig uitgezocht gehoor vond de spreker geloof voor zijn betoog. Te gemakkelijker, omdat de mensen met wie hij onder het zegel van de volstrekte geheimhouding sprak, onbekend waren met het feit dat hij zelfs nog tijdens zijn verblijf in Nederland telefonisch instructies van minister Subandrio ontving. Mede aan deze activiteiten moet men onder meer toeschrijven dat de laatste tijd verscheidene pogingen zijn ondernomen regering en regeringspartijen ertoe te bewegen de Nieuw-Guinea-politiek te herzien. De Ondernemersraad voor Indonesië (J. van Oldenborgh) liet het er deze keer bij, alleen
zijn bezorgdheid over de veiligheid van de Nederlanders in Indonesië te laten horen als argument voor zijn hernieuwde aandrang op de regering, de Nieuw-Guinea-politiek los te laten. Daaruit bleek dat ook weer deze vorm van chantage tijdens de Irian-week zijn werk deed. Nochtans is dit offensief een volstrekte mislukking geworden. Noch de publieke opinie, noch de regering hebben voor Indonesië gunstige invloed ondergaan van de chantagepolitiek van Djakarta,’ aldus Het Parool. Ik begreep niet waarom juist Het Parool deze onware aanval opende. De heer Koets, hoofdredacteur, had ik tijdens mijn ‘wandeling’ door de Nederlandse politiek en journalistiek als bekend redelijk man bezocht en ingelicht. Ekker zou later een eigen journalistiek bureau oprichtenRegionale Dagblad Pers. en toen dit werd opgeheven vond hij soelaas onder de vleugelen van Joseph Luns. Hij werd benoemd tot Nederlands persattaché in Mexico City. Intussen bleef het onwaar, zoals deze strange-bedfellows, Sudjoko, Ekker en Het Parool hadden beweerd, dat ik ooit in enigerlei vorm een instructie van Indonesische zijde zou hebben gekregen of aangenomen. De enige ‘instructie’ die ik van Subandrio had ontvangen was de boodschap om de heer Sudjoko van de diplomatieke vertegenwoordiging in Den Haag erop te wijzen, dat ik rechtstreeks aan Djakarta verslag zou uitbrengen wanneer wij dat opportuun achtten. Het meest opmerkelijke van de analyse van Ekker in Het Parool bleef voor mij, dat men zijn hart scheen op te halen aan het feit dat mijn actie tijdig was ontdekt en men deze nu als chantagepolitiek kon afschilderen, waardoor alle betrokkenen in hun broek deden en het initiatief onmiddellijk doodliep. Dat werd in 1957 door de uiteindelijke verliezers van de Nieuw-Guinea-politiek van Luns c.s. nog als een grote overwinning voor het vaderland gezien! Via mijn raadsman, J.C.S. Warendorf, die bovendien deel uitmaakte van de Raad van Bestuur van Het Parool, kon ik in alle edities van de Parool-bladen op 17 december 1957 na terugkeer in Nederland een wederwoord gepubliceerd krijgen. Uiteraard kon ik de werkelijke toedracht van de Wittebrug-conferentie niet uit de doeken doen of namen noemen, zodat ik in wezen machteloos stond tegenover dit soort aanvallen. Dat althans een deel van de informatie over het geheime conclave in de publiciteit was gekomen, deed de deelnemers aan voorbereidingen om tot geheim overleg te komen - deze van huis uit toch al niet in moed uitblinkende establishment-figuren - nog verder afschrikken en terugdeinzen. De Engelsen waarschuwen dat: ‘Wanneer verantwoordelijke personen in gebreke blijven krijgen onverantwoordelijke elementen de kans de leiding te nemen.’ Bei uns zaten de onverantwoordelijken al op de bok. In de twaalfde Algemene Vergadering van de uno werd opnieuw het Nederlands-Indonesische geschil over Irian-Barat besproken. Ditmaal waarschuwden zowel minister Subandrio als ambassadeur Ali Sastroamidjojo voor maatregelen tegen Nederland, ‘short of war’.Op de rand van oorlog. De Nederlandse ambassadeur, de heer Schürmann, zegde braaf zijn door Luns voorgelepelde lesjes op, terwijl iedereen wist, hoe hij werkelijk over de kwestie van de Papoea's dacht. Het debat bleef een bizarre vertoning. Een Amerikaanse journalist beschreef deze gang van zaken in het Verenigde Naties-gebouw als ‘de goedkoopste show in de stad’. Vele afgevaardigden verlieten de zaal of zaten de krant te lezen. Professor Bert Röling, toegevoegd als deskundige aan de Nederlandse delegatie, kreeg Luns al even helder door als freule Wttewaall van Stoetwegen enkele jaren eerder.Zie pagina 62. Hij schreef op de terugreis aan boord van een schip van de Holland-Amerika Lijn een boekje, Nieuw-Guinea Wereldprobleem!Prof. B. Röling, Nieuw-Guinea Wereldprobleem! Van Gorcum, Assen 1958. ‘Er is periculum in mora!’ meende Röling. ‘Er is in Nederland maar éen factor, een irrationele factor, die zou kunnen verhinderen, dat de Nieuw-Guinea-kwestie inderdaad tot een oplossing wordt gebracht.’ Röling waarschuwde voor het gevaar van Sowjetisering van Indonesië. ‘Strijd in Nieuw-Guinea zou bovendien de factor kunnen zijn, die Azië als geheel in de Sowjet-sfeer zou brengen.’ Hij schreef: ‘Er staan grotere dingen op het spel, dan Nederland in Indonesië verliezen kan.’Ibidem, pagina 102. Röling zegde prompt zijn associatie met het ministerie van Buitenlandse Zaken op. Luns sloeg terug met te bewerkstelligen dat Röling niet tot hoogleraar in Leiden werd benoemd. In New York lunchte ik met Van Mook, de oud-luitenant-gouverneur-generaal in Indië. Hij was nog altijd weinig te spreken over Sukarno: ‘Geen serieuze en bekwame leider. Jammer dat Indonesië geen man als Nehru bezit.’ Tot een van de afgezaagde bakerpraatjes van de Haagse Indië-kenners hoorde sedert jaren het fabeltje, dat wanneer Hatta en of Sjahrir maar in Indonesië aan de touwtjes zouden hebben getrokken, het Nederland en Indonesië zoveel beter zou zijn afgegaan. Had Indonesië maar Hatta gehad! Indonesië had Hatta, maar Hatta trad af toen het hem niet zinde en ging aan de kant staan sputteren over wat er verkeerd was in het land. Had Indonesië maar een Nehru gehad! Een leider dus die droomde in de taal van de koloniale overheersers. Een man met grote belangstelling voor economie, die echter evenmin kon voorkomen dat er in zijn land tientallen miljoenen mensen geen werk zouden hebben. De officiële taal van India bleef het Engels. Dank zij Sukarno heeft de hele Indonesische archipel, een afstand even uitgestrekt als de lijn Lissabon tot achter de Oeral, éen lingua franca. Is de Indiase boer er met Nehru, of diens opvolgers, premier Shastri en zijn dochter premier Indira Gandhi zoveel beter aan toe dan de Indonesische boer onder Bung Karno, of nu onder de door de Amerikanen met devaluerende dollars volgestopte generaals? Ligt daar niet de challenge voor het moderne Azië: wat in China werd bereikt ten behoeve van de lotsverbetering van de
Aziatische landarbeider, of hoe India en Indonesië het proberen klaar te spelen zonder een herorganisatie van de maatschappij op marxistisch-socialistische leest geschoeid? Van Mook herinnerde zich éenmaal Sukarno te hebben ontmoet, ‘waarop de Nederlandse regering het persbureau Reuter inschakelde om haar misnoegen kenbaar te maken.’ Verder: ‘Toen het kabinet besloten had mijn ontslagaanvrage in te willigen ontving ik van minister Sassen een hoogst onbeschoft briefje met als laatste zin: “Wij zullen u natuurlijk een mooie andere betrekking geven.” Toen ik Willem Drees later meedeelde, dat ik tot hoogleraar in New York was benoemd, antwoordde hij: “Precies een baan voor u,” met de intonatie blij te zijn dat ik opdonderde uit Nederland. ‘Is het u weleens opgevallen dat socialistische leiders altijd burgermannetjes zijn?’ Van Mook vertelde dat hij van de Nederlandse regering voor vele jaren trouwe dienst nog geen derde van het bedrag had gekregen dat de regering mevrouw Mieke Bouman, indertijd de verdedigster van politieke gevangenen in Indonesië, had gegeven. Mevrouw Bouman kreeg 300 000 gulden. Hier kon ik Van Mook mededelen dat Gerbrandy en anderen mij in Den Haag hadden gezegd, dat mevrouw Bouman dit hoge bedrag op handige wijze zou hebben ‘losgepeuterd’.Gesprek in de Faculty Club, New York City University, 11 november 1957. Van Mook zou in 1965 als een vergeten man sterven buiten zijn vaderland in het Franse plaatsje l'Isle-sur-la-Sorgue. De avond tevoren vroeg de kleine Sukmawati SukarnoSukarno's kinderen heetten uit zijn huwelijk met madame Fahmawati: zoon Guntur, dochters Megawati, Rachmawati en Sukmawati en zoon Guru; uit zijn huwelijk met madame Hartini: zoons Taufan en Baju; en uit het huwelijk met Ratna Sari Dewi, dochter Kartika Sari.

Kartika betekent Hart der Sterren. aan haar vader, of zij en haar broertje Guru deze dag mee mochten naar een bazaar op de school in Tjikini waar de andere kinderen van president Sukarno onderwijs olgden. ‘Als het mooi weer is morgen mogen jullie mee. Als het regent blijven jullie thuis.’ Het regende die dag en Sukma en Guru bleven thuis. Toen Bung Karno die ochtend de school verliet om naar het Istana terug te rijden werden enkele granaten gegooid. Adjudant majoor SudartoSudarto werd later door Subandrio uit Bung Karno's omgeving weggewerkt, maar was een sympathieke en toegewijde adjudant. wierp president Sukarno op de grond en schermde hem met zijn lichaam af, waardoor het staatshoofd ongedeerd bleef en Sudarto zelf werd gewond. Intussen troffen granaatscherven 150 personen. Zes kinderen, een zwangere vrouw, en twee militaire lijfwachten werden gedood. Men wilde Bung Karno snel in veiligheid brengen en ging naar het eerste
beste huis. Plotseling realiseerde iemand zich, dat hier mogelijk Hollanders woonden, dus werd rechtsomkeert gemaakt en begaf men zich naar een andere woning. Zoals gebruikelijk tussen staatslieden bij dergelijke gebeurtenissen wenst men elkaar geluk wanneer een bom haar doel heeft gemist. Over het telegram van Luns namens de Nederlandse regering, ontstond een incident. Het paleis in Djakarta liet meedelen dat in tegenstelling tot persberichten Bung Karno geen telegram van Luns had ontvangen. Den Haag beweerde, dat op 3 december 1957 een desbetreffend stuk namens Luns op het Indonesische ministerie van Buitenlandse Zaken in Djakarta werd bezorgd. Op 1 december 1957 kondigde de regering in Djakarta een aantal maatregelen tegen Nederlanders en Nederlandse bezittingen in Indonesië aan: De actie liep volledig uit de hand. 6 december 1957 verklaarde de minister van Justitie, Maengkom, dat nog enkele tienduizenden in Indonesië verblijvende Nederlanders op de kortst mogelijke termijn dienden te vertrekken. 9 december 1957 werden nog 500 tot dusverre niet overgenomen Nederlandse bedrijven en ondernemingen genaast. Ook op de Bandungse kininefabriek kwam een militair te zitten, kolonel Sriamin. Op 26 november 1957 hadden 42 landen vóor een resolutie gestemd waarbij Nederland en Indonesië werden uitgenodigd, conform het Handvest van de Verenigde Naties, spoedig onderhandelingen te beginnen over de status van Nieuw-Guinea. 28 landen (onder heftige druk van Luns) stemden tegen bij 11 onthoudingen. De aanhangers van het Drees-Luns-bewind hadden een ‘grote overwinning’ gemeld voor de Nederlandse politiek inzake Nieuw-Guinea. Nog geen week later werden de laatste Nederlandse belangen in Indonesië verwoest! De laatste dramatische exodus uit het voormalige Indië was begonnen. Koningin Juliana kwam verkleumde, rillende ouden van dagen van Indo-Europese afkomst op de kade verwelkomen om medeleven te betuigen met de verdrevenen! Maar wie hadden het verdrijven van deze onschuldigen feitelijk bewerkstelligd? Wie droegen de uiteindelijke verantwoordelijkheid voor de laatste nationale ramp in Indonesië? De geschiedenis zal de schuldigen onverbiddelijk aanwijzen. Noch de Indonesiërs, noch Sukarno hebben dit drama ooit gewild.Zie ook, Kinderen van ons Volk, N.V. Uitgeverij W.P. van Stockum & Zoon, Den Haag 1959. Nationale Uitgave over de Repatriëring. De aaneenschakeling van blunders, van acties en tegen-acties, het mislukken van de Geneefse Conferentie, met alles wat daarop was gevolgd, zou tot resultaat hebben, dat extremistische en linkse elementen bij de anti-Nederlandse acties van 1957 de gelegenheid zouden krijgen als avant-garde de straat op te trekken en rood-witte vlaggen te hijsen op
voorheen door Nederlanders bewoonde huizen en gebouwen. Zoals Mohammed Hatta mij zei: ‘Luns geeft ons geen been om op te staan. Wat kan Sukarno nu nog inbrengen bij hen die volledig van alle Nederlandse invloeden in ons land af willen? Nederland volgt een domme politiek.’ Of generaal Nasution, die zei: ‘Nederland speelt slechts het communisme in Zuidoost-Azië in de kaart.’ En last but not least: ons nationale toestand-in-de-wereld-orakel, G.B.J. Hiltermann, zei mij in december 1957 naar aanleiding van de ontwikkelingen in de relatie Nederland-Indonesië: ‘Nu krijgt Sukarno Nieuw-Guinea nooit!’ Als intermezzo zou ik voor het weekblad Vizier op Curaçao een reportage gaan maken over het eerste officiële bezoek van prinses Beatrix aan de Antillen. Op het eerste gezicht geen anti-Nederlandse of onvaderlandse aangelegenheid. Nauwelijks in Willemstad gearriveerd bleek de Rijks Voorlichtingsdienst reeds per codetelegram de autoriteiten ervan te hebben verwittigd, dat Oltmans geen persfaciliteiten dienden te worden verleend en dat hij niet bij Beatrix mocht komen - als vriend van Sukarno, veronderstel ik. De codeofficier van de gouverneur, Hans van Lookeren Campagne, was voor het karwei van het ontcijferen van dit belangrijke staatsstuk op zondag naar het paleis van de gouverneur ontboden. Ik was woedend over deze achterbakse overheidsinmenging en manipulatie bij de vrije nieuwsgaring van de regering-Drees. Bovendien was het oliedom. Men moest toch langzamerhand weten, dat ik mij juist tegen dit soort onrechtvaardige praktijken fel zou verweren? Ik bezocht de Antilliaanse minister Ciro Kroon. Samen gingen wij daarop naar de minister van Justitie, Van der Meer, die zich al evenzeer opwond over de lange arm van de rvd op de Antillen. De kranten besteedden enige aandacht aan het incident.De kop persdictatuur van de rvd verscheen in de Beurs- en Nieuws-berichten van 31 januari 1958. Terwijl men in Den Haag steeds onderstreepte, dat ik degeen was die rellen ontketende, zal men ook hier moeten constateren, dat ik slechts reageerde op het amateuristische gemanipuleer van de regering middels de rvd dat ontbloot was van iedere raison d'être. De instructie van Den Haag aan de gouverneur sloeg immers op niets. Na enkele dagen ontving ik een telefoontje van het kabinet in Willem-stad. Premier E. Jonckheer was bereid mij voor een zeer exclusief interview te ontvangen. Ook de ministers Van der Meer en Kroon zouden aan het gesprek deelnemen. Een en ander leidde tot een pagina in Vrij NederlandVrij Nederland, 22 februari 1958. waarin de bewindslieden van de Antillen fel van leer trokken tegen de voortdurende inmenging van Den Haag bij allerlei affaires die de Antillianen achtten onder hun eigen soevereiniteit te vallen, verliezen wij het statuut met de antillen? was de titel van het artikel. Enige dagen na verschijning belde minister Kroon mij in New York. Er was een dringend telegram van premier Willem Drees gekomen met het verzoek aan de Antillen, zo spoedig mogelijk met een delegatie naar Den Haag te komen om de wrijfpunten, in Vrij Nederland aangeroerd, te komen bespreken. Waarmee ik wil zeggen dat, als de rvd van Drees mij met rust had gelaten, ik nooit in de achtergronden van de relatie van de Antillen met Nederland zou zijn gedoken, het artikel in Vrij Nederland niet zou hebben geschreven; en Drees zou zich een nieuwe klus, het ontbieden van een Antilliaanse delegatie naar Den Haag hebben kunnen besparen. Het geklier werkte in feite als een boemerang, en tevens in het belang van meer duidelijkheid in de relatie Willemstad - Den Haag. Met enkele woorden - omdat het buiten het bestek van deze reportage ligt een gedetailleerd overzicht te geven van de ontwikkeling in de Indonesische binnenlandse politiek - wil ik kort aangeven hoe deze dag, terwijl Sukarno zich in het buitenland bevond, een nieuwe opstand in Indonesië uitbrak. Ten grondslag aan dit interne Indonesische conflict lag de botsing tussen de opvattingen van Bung Karno hoe het land centralistisch te besturen, en de drang van de buitengewesten (zoals Sumatra, Kalimantan, Sulawesi en de Molukken) om een grotere vinger in eigen pap te houden en minder afhankelijk te zijn van het centrale regime op Java. Ook zagen de eilanden om Java heen, die dikwijls de belangrijkste inbrengers waren van kostbare buitenlandse deviezen, ongaarne dat deze gelden door Java werden opgesoupeerd of door de centrale regering in Djakarta werden ‘verkwist’. Daar tegenover stond Bung Karno's krachtig omlijnde ideaal van een eenheidsstaat, juist centraal geleid, terwijl Indonesië naar buiten in de wereld, een leidende mogendheid in het blok van niet-gebonden Afro-Aziatische landen zou moeten zijn, om een tegenwicht te gaan vormen tegen Amerika en de Sowjet-Unie. Aristoteles constateerde reeds lang geleden, dat een efficiënt functionerende stad een zodanige omvang moest hebben, ‘dat het menselijke
oog er de grenzen van zou kunnen overzien’. Er zou een essay van honderden pagina's samen te stellen zijn, over het wel of niet functioneren van een vorm van westerse democratie in de ná de Tweede Wereldoorlog herboren naties van Azië en Afrika. De praktijk heeft uitgewezen, dat nadat dikwijls aanvankelijk als erfenis van de koloniale mogendheden een zekere dosis westerse democratie was toegepast, vroeg of laat een militaire dictatuur het gevolg zou zijn op deze niet gefundeerde experimenten. Het is zelfs de vraag, of grote westerse landen op den duur zelf de parlementaire democratie als bestuursvorm zullen kunnen handhaven. Walter LippmannEen vooraanstaand Amerikaans commentator. schreef hier onlangs over: ‘In onze massademocratieën hebben we de grens overschreden. Samenlevingen die te grote massa's opeenhopen, zijn niet in staat zichzelf te regeren aan de hand van het democratische parlementaire systeem.’ Lippmann vervolgde: ‘De parlementaire democratie was het produkt van een hiërarchistische maatschappij, die veel eenvoudiger was dan onze moderne samenleving en veel minder mensen telde.’ Op de vraag of hij een alternatief zag, antwoordde hij: ‘Ik geloof, dat niemand een alternatief ziet. Ik beschik althans niet over een wondermiddel.’Interview met Ronald Steel. Indonesië had sedert 1945 bij de installatie van ir. Djuanda als premier op 9 april 1957 niet minder dan 16 kabinetten achter de rug. Djuanda was nummer 17. Het op vier na grootste land ter wereld was op deze wijze in feite onbestuurbaar. Sukarno zocht een uitweg. Hij ontwierp de gevleugelde woorden ‘geleide democratie’. Democratie met een sterke arm. Naast de regering en het parlement installeerde hij in 1957 een Dewan NasionalNationale Raad. bestaande uit 45 vertegenwoordigers van functionele groepen uit de Indonesische maatschappij, waaronder arbeiders, vrouwenorganisaties, artiesten, militairen, ondernemers, minderheidsgroepen, vertegenwoordigers der verschillende daerah's,Provincies. en diegenen die als representatief voor het Indonesische volk in haar geheel beschouwd konden worden. ‘Ik heb de ziel van een democratisch liberalist,’ zei Bung Karno, ‘maar ik droom van een samenkomen van alle politieke partijen, die zouden besluiten hun organisaties terwille van de eenheid van het land te begraven.’ Hij was tegen het blindelings importeren van westerse democratie, de versplintering van de nationale kracht in tientallen partijen en miniclubjes. Zo schreef hij ook in zijn autobiografie, dat hij meerderheids-democratie - 51 afgevaardigden die een gat in de lucht springen en 49 anderen die met zure gezichten naar huis gaan - afwees. President Sukarno wilde terugkeren naar de eeuwenoude in Indonesië in gebruik zijnde modus operandi: musjawarah en mufakat. Sedert duizend jaar waren dorpshoofden, bij een democratische vorm waarvan men de grenzen kon overzien, bijeengekomen om een ieder het zijne te laten inbrengen. Over en weer trachtte men elkaar voor elkaars standpunt te winnen. Langdurige debatten, waarbij ieder een weinig water in de wijn deed (musjawarah) liep dan uit op overeenstemming (mufakat.) Pas dán zou men nationale eenheid en tevredenheid bereiken, wanneer niemand een absolute overwinning zou behalen, maar wanneer alle meningen en wensen in het te nemen besluit zouden worden verwerkt. ‘Leiderschap,’ schreef Bung Karno, ‘is bij dit soort democratie het voornaamste ingrediënt.’ Hij vergeleek de leider (zichzelf) met een chefkok. Men neme een lepel van de meningen van A., voegt er een theelepel van de meningen van B. aan toe, plus een vleugje achterdocht van de heren C. en D. en het recept is gereed. Dan diende men de soep een half uurtje te laten sudderen, tot zij werkelijk gaar zou zijn, en daarop zou de leider tegen zijn volk zeggen: ‘Ziehier, broeders en zusters, uw maaltijd is gereed, dat het u moge smaken!’ Dit was Sukarno's beeld van een realistisch functionerende democratie.Sukarno, an Autobiography, as told to Cindy Adams. Bobbs-Merill, 1965. Pagina 278 en 279. Onder druk van tal van adviseurs, en de Amerikaanse ambassadeur Howard P. Jones had Bung Karno zich tenslotte laten overhalen toch in een door mevrouw Adams op te tekenen biografie toe te stemmen. Vooral ambassadeur Zain in Washington D.C. ontried Sukarno met mevrouw Adams in zee te gaan. André Gide illustreerde eens briljant wat Bung Karno met ‘losgeslagen democratie’ bedoelde. Hij schreef: ‘Als je een vlieger oplaat bij een krachtige wind, zal deze slechts opstijgen, indien hij aan een touw is verbonden. Juist door de beperkingen die het touw de vlieger oplegt zal hij van de vrijheid van zijn vlucht ver boven de aarde genieten. Zonder dat touw zal hij als een baksteen naar beneden komen.’ Mao Tse-tung heeft een soortgelijk recept voor musjawarah. Hij schreef in zijn ‘Rode Boekje’:Quotations from Chairman Mao Tse-tung. Foreign Language Press, Peking 1966. Pagina 110 en 111. ‘Leer “piano spelen”. Wanneer men piano speelt zijn alle tien vingers in beweging. Men heeft er niets aan om slechts enkele vingers te bewegen en andere niet. Wanneer men alle tien vingers tegelijk zou indrukken zou men geen melodie krijgen. Om welluidende muziek te doen horen zal men de tien vingers ritmisch en in coördinatie moeten bewegen. Een comité van de partij zal een goede greep moeten hebben op haar centrale taak. Tegelijkertijd zal het om deze hoofdtaak heen arbeid op andere terreinen moeten ontplooien. En waar een ernstig probleem zou ontstaan, zullen wij er een vinger op moeten leggen. Wij moeten ons deze methodiek eigen maken. Sommigen spelen voortreffelijk piano, anderen minder goed, en er is een grote verscheidenheid in deuntjes die ten gehore worden gebracht. Leden van de partijcomités zullen echter goed moeten leren “piano spelen”.’ Terwijl Nietzsche ‘democratie’ reeds omschreef als ‘die nonsense van het
grootste aantal’, houden steeds meer psychologen, gedragsdeskundigen, politieke wetenschappers, filosofen en futurologen zich met de verschijnselen rond het niet-functioneren van westerse democratische politieke systemen bezig. De politieke filosofe, Hannah Arendt noemde de Amerikaanse democratie in de zeventiger jaren een ‘levend sprookje’. Politico-loog Hans Morgenthau gaf toe, dat meerderheidsregeringen een situatie schiepen, waarin de mens impotenter, en machtelozer was om eigen regering of haar beleid te beïnvloeden dan 150 jaar geleden. Harvard University's psycholoog B.F. Skinner heeft voorspeld, dat de Westerse cultuur mogelijk ten onder zal gaan, om te worden vervangen door meer gedisciplineerde regeringssystemen, zoals bijvoorbeeld dat van China. Westerse democratieën, met hun parlementaire systemen, functioneren in feite al lang niet meer op basis van meerderheidsbesluiten. De problemen waar regeringen zich voor geplaatst zien zijn zo alomvattend en gecompliceerd dat de doorsnee stemgerechtigde geen begrip heeft, of kan hebben, over de werkelijke situatie en haar achtergronden. Ook Westerse commentatoren en journalisten hebben reeds een dosis ‘geleide democratie’ aanbevolen. C.L. Sulzberger schreef in de New York Times ‘Geleid door een krachtig en met enige verbeelding uitgevoerd leiderschap, zou democratie wellicht uit het slop van eindeloze debatten kunnen geraken.’ Tad Szulc: ‘Misschien is een scheut dictatuur achteraf bezien nog niet zo'n slechte zaak. Terwijl natuurlijk niet uit het oog mag worden verloren, dat macht corrupteert en absolute macht absoluut corrupteert.’ Guy Wint ging nog een stapje verder: ‘Het communisme zou wel eens de kruk kunnen blijken waarmee de gewonde jeugd van Azië zich naar de moderne wereld helpt.’ Zal het Oosten, of de Derde Wereld het kapitalistische stadium van maatschappij-ontwikkeling overslaan of verlaten en van een pre-kapitalistisch produktieproces in een socialistische vorm van produceren en organiseren terecht komen? Terwijl minstens 50 miljoen arbeiders in India in stoïcijnse gelatenheid op werk wachten, zet de regering in Peking iedere man, vrouw en kind in de Volks Republiek aan het werk op een wijze, dat men soms in het andere uiterste schijnt te vervallen. Sommige waarnemers zijn van mening dat in India de klok op vijf voor twaalf staat, althans wat het slagen van de democratie als staatsvorm in het grootste ontwikkelingsland in de ‘vrije wereld’ betreft. Zal Westerse democratie, als politiek systeem bewijzen beter in staat te zijn aan de menselijke, sociale en economische behoeften van de Derde Wereld te voldoen, dan het totalitaire of socialistische systeem van regeren? De Amerikaanse diplomaat Chester Bowles waarschuwde: ‘Het is werkelijke waanzin, om aan de kracht van de communistische oproep aan verbitterde, verarmde massa's voorbij te gaan, die op drastische maatregelen wachten, opdat beter voor hun voedselvoorziening zal worden gezorgd, die naar scholen hunkeren of klinieken dringend nodig hebben, en die zich betrokken zouden willen voelen bij de groei van onze complexe, moderne wereld.’The Coming Political Breakthrough, Harper & Brothers 1959. Hoofdst. III, pagina 15. Nikita Khrushchev zei het anders: ‘De volkeren van de ontwikkelingslanden zullen door hun magen worden overtuigd.’ Dat Sukarno zich met deze vragen in de vijftiger jaren ernstig bezig-hield werd inmiddels door de geschiedenis bewezen een logische en zeer dringende aangelegenheid te zijn. Maar zoals Siddhartha waarschuwde, wijsheid is niet over te brengen. ‘De wijsheid die een wijs man tracht over te dragen klinkt bijna altijd onwijs,’ schreef Herman Hesse. De Amerikaanse pers, zelfs gezaghebbende bladen als de New York Times en New York Herald Tribune, berichtten vrijwel onmiddellijk in 1957 dat Bung Karno na zijn reizen naar de Sowjet-Unie en China visioenen van een rode Indonesische Volks Republiek voor ogen stonden. Evenals in Den Haag heeft het ook in Washington wel zeer lang geduurd voor men ná de Tweede Wereldoorlog enigszins begreep welke gigantische slag er in de Derde Wereld om de harten en magen, en misschien meer nog, het toekomstig denken van een paar miljard mensen werd gevochten. Amerika bleef onverstoord wapens, spionnen, scheepsladingen dollars, en in het geval van Korea en Vietnam honderdduizenden soldaten, zenden. Wat Azië boven alles werkelijk nodig had was wijsheid, raad, advies, hulp om zoals Bung Karno bezig was in die nadagen van het Westerse kolonialisme en imperialisme in een ontredderd Azië te komen tot een gezamenlijk formuleren van een nieuwe waarheid. Een nieuw systeem bij het regeren van een ontwikkelingsland Indonesië, waar deze nieuwe natie haar voordeel mee zou kunnen doen bij het oplossen van de geheel onvergelijkelijke problematiek, waar ontwikkelde landen zich voor geplaatst zagen onmiddellijk na de bevrijding in de veertiger en vijftiger jaren. Maar nee. Voor Amerikaanse congresleden en Haagse parlementariërs was iedere oplossing die in strijd was met in het westen geldende normen en maatstaven automatisch verraad aan de democratie, en collaboratie met het internationale communisme. Zo typeerde Donald Weatherbee de door Sukarno ontwikkelde theorie van ‘Geleide Democratie’ als ‘primitief totalitarianisme.’ Men begreep het niet. Men wilde het niet begrijpen. De Amerikaanse, en een belangrijk deel van de Nederlandse pers schreef klakkeloos, dat Bung Karno met zijn zinnige ideeën over geleide democratie naar het Chinese systeem afdreef en bezig was communist te worden. De Amerikaanse journalist, John Scott, van Time had in zijn boek ‘Democracy is not Enough’ dezelfde gevaren onderkend: ‘In ontwikkelingslanden, als Indonesië, produceert Westerse democratie Communisme.’ Scott was dan ook in Indonesië gaan kijken. Sukarno's ‘Demokrasi Memimpin’Memimpin betekent in het Indonesisch: leiden. was een poging om een gulden middenweg te vinden tussen losgeslagen westerse democratie en autoritaire socialistische dictatuur. Sukarno zocht een Aziatisch antwoord, een tropische variant op de be-stuursvormen van welvarende industrieel-ontwikkelde landen. De Amerikaanse diplomaat Chester Bowles waarschuwde, dat niets in de wereld zo moeilijk sterft dan ingewinterde opvattingen. Aan de andere kant meende Victor Hugo juist, dat niets in de wereld zo machtig was als een nieuw idee, dat op het juiste moment aan de horizon opdoemde. Indonesië had behoefte aan zo'n nieuw idee. Sukarno's probleem was de massa voor zijn idee te winnen, waarbij hij niet zozeer bij het volk, dat hem werkelijk vertrouwde, maar juist bij de militairen en intellectuele groepen in Djakarta de meeste moeite zou hebben. Hij werd vrijwel onmiddellijk beschuldigd van Gaullistische tendensen te bezitten, terwijl in westerse hoofdsteden het noemen van een mogelijk andere oplossing, dan het land besturen aan de hand van dozijnen partijen en partijtjes, Indonesië vroegtijdig betrokken deed raken bij het slagveld van de koude oorlog. Juist hiertegen verzette Sukarno zich met man en macht. Terwijl het huidige generaals-regime onmiddellijk juist wel aan de Amerikaanse kant het grote dilemma in ontwikkelingslanden, socialisme of kapitalistische uitbuiting, is gaan staan. In 1957 waarschuwde Sukarno in een interview met United Press: ‘Het is onwijs om iedere afwijking van westers denken hier in Azië met communisme of communistische invloeden te vereenzelvigen.’ Hoe zou men een modern ontwikkelingsland in Azië kunnen opbouwen met uitsluiting van de marxisten? ‘Een paard met drie benen,’ noemde hij een samenleving zonder pki. Met dit verschil, dat de pki wél bereid was de andere drie benen van het paard te erkennen, en dus met de nationalisten, de religieuze partijen en het leger samen te werken onder Sukarno's Pantja Sila paraplu.Op 1 juni 1945 legde Bung Karno in een beroemde redevoering de vijf grondbeginselen voor de staat Indonesië vast: (1) nationalisme (alles voor allen: de wil verenigd te zijn en te blijven); (2) internationalisme (broederschap voor de hele wereld); (3) representatieve democratie (gebaseerd op musjawarah en mufakat); (4) sociale gerechtigheid (niet alleen politieke democratie, maar ook sociale en economische democratie); (5) geloof in God (een samengaan van islamieten, hindoes, boeddhisten en christenen.) Maar Sukarno bleef een roepende in de woestijn. De Amerikaanse auteur Louis Fischer, die in 1957 een aantal maanden in Bung Karno's onmiddellijke omgeving doorbracht,Fischer kreeg bekendheid in de Verenigde Staten ook omdat hij soortgelijke studies had geschreven over Stalin, Roosevelt en Gandhi. waarschuwde dat het verstandig zou zijn, wanneer westerse diplomaten de zienswijze van de Indonesische president boven him bureau zouden hangen. Fischer citeerde Sukarno bovendien toen al in een uitermate profetische uitspraak: ‘Wij lijden in Indonesië aan een dosis overdemocratie, welke bezig is ons recht op een politiek-militaire oligarchie af te sturen.’Louis Fischer, The Story of Indonesia. Harper and Row, New York 1959. Pagina 312. De Sumatraanse prri-opstandprri, Pemerinta Revolutionair Republik Indonesia. van 15 februari 1958 was in feite het uitbreken van een burgeroorlog. De leiders van die nationale ramp, als Sjafruddin Prawiranegara, en diens confrères, heb ik steeds gezien als Indonesiërs, die Bung Karno bij zijn puur Indonesische denken niet meer konden volgen en in oppositie gingen in een frontale botsing van prioriteiten. Zowel Mohammed Hatta (alhoewel afgevallen als vice-president van de Republiek in 1956) als de top van het leger, bleven achter Sukarno staan en de rebellen haalden bakzeil. Washington was verbaasd over de logistiek van het Indonesische leger, dat perfecte landingsoperaties uitvoerde, zowel bij Padang als op Sulawesi. Washington maakte de zoveelste draai ten opzichte van Indonesië. Er ging een nieuwe ambassadeur, Howard P. Jones naar Djakarta. Op 10 maart 1958 presenteerde hij zijn geloofsbrieven op het Merdeka-paleis. Amerika zou aan een schone lei beginnen. Sukarno was opnieuw bereid
de Amerikanen te geloven, al wist hij, dat John Foster Dulles zowel publiekelijk als achter de schermen de prri-beweging had gesteund. Enkele weken later, op 30 april 1958, deelde premier Djuanda mee dat de regering definitieve bewijzen had, dat de Indonesische rebellen krachtige steun uit het buitenland ontvingen. Op 18 mei 1958 schoten luchtdoelbatterijen boven Ambon een Amerikaanse bommenwerper neer. Met een parachute daalde Allan Pope neer, een Amerikaanse cia-agent. Hij werd gevangengenomen. Het bewijs was geleverd. Amerika speelde als overal elders in de wereld een dubbele rol. Terwijl Jones met diplomatieke strijkages naar Djakarta was gezonden, ging de cia rustig verder met haar subversieve activiteiten in Zuidoost-Azië. De Chinese Volksrepubliek bood Sukarno vrijwilligers aan, indien de dreiging der imperialisten dit noodzakelijk zou maken.Zie ook: Russell H. Fifield, Southeast Asia in United States Policy. Council of Foreign Relations, New York 1963. Pagina 44. Bung Karno waarschuwde Washington niet met vuur te spelen. Hierbij moet worden herinnerd aan een persconferentie van president Eisenhower, die, twee weken vóor het bewijs werd geleverd van Amerikaanse inmenging met de verschijning van Pope boven Ambon, glashard verklaarde: ‘Onze gedragslijn in Indonesië is er een van zorgvuldige neutraliteit...’Persconferentie van 30 april 1958. President John F. Kennedy nodigde Bung Karno vier weken nadat hij aan de macht was gekomen in 1961 voor een officieel bezoek naar Washington uit. Kennedy wilde de miserabele vertoning van het Eisenhower-Nixon-bewind in Indonesië proberen ongedaan te maken en het vertrouwen van Indonesië in de Verenigde Staten herstellen. Tegen een van zijn medewerkers zei J.F.K. die dagen: ‘Het valt nauwelijks te verwonderen, dat Sukarno niet bijster op ons is gesteld. Hij zal nu opnieuw met ons aan de conferentietafel moeten gaan zitten, terwijl wij (Amerikanen) hem (in 1958) hebben proberen te wippen.’David Wise en Thomas B. Ross, The Invisible Government. Random House, New York 1964. Pagina 145. Ik ergerde mij die dagen aan de dubbelzinnige en ezelachtige politiek van Amerika in Indonesië. Ook Dean Acheson, voormalig minister van Buitenlandse Zaken van Amerika observeerde in 1958 in zijn boek ‘Power and Diplomacy’ dat Indonesië, involge de prri opstand, bezig was te desintegreren, wat voor Azië ‘catastrofale gevolgen’ zou kunnen hebben. Waar de Amerikanen geen rekening mee hielden was, dat naties met het bloed van hun burgers worden gevestigd. Hierbij gaat men in Washington luchtig voorbij, aan het feit dat de Verenigde Staten zelf éen der bloedigste burgeroorlogen uit de geschiedenis hebben gekend, alvorens uit Amerika éen geheel werd gestampt. Ik zond een stuk aan de Washington Post, waarboven de kop stond: blunders in indonesia.Zie voor de volledige tekst Appendix IV. Ik herinnerde aan het feit, dat ambassadeur John M. Allison zijn ontslag had aangeboden als Amerikaans ambassadeur in Indonesië, omdat hij zich niet had kunnen verenigen met de politiek van inmenging in Indonesië van minister Dulles.Het zou een daad van persoonlijke moed hebben kunnen zijn, indien ambassadeur Van Roijen in Washington een dergelijk gebaar van afkeuring van het beleid van zijn minister zou hebben gesteld, ook al vleit de ambassadeur zich in 1973 met de gedachte, dat was hij afgetreden, de Bunker-onderhandelingen van 1962 niet zó gunstig zouden zijn verlopen. Allison werd door Dulles als ambassadeur naar Polen gezonden (voor straf). Ik onderstreepte dat het Amerikaanse beleid in Indonesië altijd negatief was geweest en men in onwetendheid Sukarno's ‘geleide democratie’ botweg met communisme vereenzelvigde. ‘Het is mijn overtuiging, dat uit gebrek aan begrip, maar wat nog beschamender is, uit gebrek aan objectieve en ernstige bestudering van Indonesische beweegredenen, het Westen bezig is opnieuw een waardevolle vriendschap te verliezen, iets dat wij ons in dit dichtbevolkte gebied van de wereld niet kunnen veroorloven.’ Onmiddellijk reageerde De Telegraaf op mijn stuk in de Washington Post met een hoofdartikel: geschrijf.De Telegraaf, 15 maart 1958. ‘Het in deze kolommen reeds eerder gesignaleerde, door Sukarno gesubsidieerde Nederlandse woelratje Willem L. Oltmans doet weer eens van zich spreken door een vrij uitvoerig ingezonden stuk in de Washington Post. In dit blad, dat overigens nogal met het regime van president Sukarno was ingenomen, had de Japanse correspondent een pleidooi gehouden voor een bedekte ondersteuning van de Sumatraanse rebellen, waartegen Oltmans zich fel keert. Amerika, dat toch al verzuimd had in de kwestie Nieuw-Guinea te bemiddelen, zou volgens Oltmans dan een waardevolle vriend verliezen, en meer van dergelijke praat, waaraan heden ten dage zelfs in de Verenigde Staten geen geloof meer wordt gehecht. De invloed van dergelijk de facto landverraderlijk geschrijf behoeft zeker niet hoog te worden aangeslagen, maar niettemin verdient vermelding, dat Oltmans aan zijn naam kan toevoegen - en als zodanig ook toegang krijgt tot de Amerikaanse pers - dat hij correspondent bij de Verenigde Naties is van het Amsterdamse weekblad Vrij Nederland.’Een nieuwe poging dus, om ook mijn laatste binding met een Nederlands publikatiemedium af te snijden. P.M. Smedts, hoofdredacteur van Vrij Nederland, voelde zich zelfs verplicht een ingezonden stuk aan De Telegraaf te zenden. Een krant die hij minachtte. ‘Naar aanleiding van het hoofdartikel “Geschrijf” van 15 maart deel ik u mede, dat de heer Oltmans, zoals hem zeer na-drukkelijk op het hart is gedrukt, geen enkel recht heeft als correspondent van Vrij Nederland brieven in de Amerikaanse pers te schrijven.’ In een poging De Telegraaf mild te stemmen schreef Smedts nog, dat hij inhoudelijk tegen mijn brief in de Washington Post evenveel bezwaren had als De Telegraaf. Toch kwam Vrij Nederland mij enigermate te hulp door op 10 mei 1958 in de rubriek ‘Vizier’ een hoofdartikel landverraad? te plaatsen. Hier stond onder meer in: ‘Onmiddellijk na de genoemde beschuldigingen in De Telegraaf nam Oltmans contact op met de Nederlandse Federatie van Journalisten. Deze organisatie bleek machteloos tegenover De Telegraaf omdat noch beide hoofdredacteuren, noch de journalist Pasquino lid zijn van de Federatie. Op 13 maart 1957 diende Oltmans toen een klacht terzake bij de Amsterdamse officier van justitie in. Precies een jaar later deelde de raadsman van Oltmans meeMr. J.C.S. Warendorf. bericht te hebben ontvangen van de officier van justitie, dat deze volgens het opportuniteitsbeginsel der Nederlandse wet en mede “gezien het anti-Indonesische klimaat in Nederland” geen termen aanwezig achtte het dagblad De Telegraaf te doen vervolgen. De vraag is nu: hoe kan men tegen lasterlijke aantijgingen recht verkrijgen wanneer men geen majoor bij de Dienst Materieel der Landmacht is?’In die dagen speelde een affaire van een majoor van de landmacht, bekend als de Helmen-affaire. De Telegraaf bleef mij achter mijn broek zitten. Eerder in 1958 had ik een brief over de Amerikaanse politiek in Indonesië in de Wall Street Journal geplaatst. Tijdens een gesprek met een van de redacteuren had men belangstelling getoond, indien ik naar Djakarta zou reizen, artikelen van mij te ontvangen. Meer was er niet besproken en in 1958 stond geen reis mijnerzijds naar Indonesië op stapel. oltmans onder valse vlag naar djakarta, stond als nieuwe kop in De Telegraaf.De Telegraaf, 17 april 1958. ‘In Djakarta is een eigenaardige situatie ontstaan rond de Nederlander Willem Oltmans, die zich onder de weinige landgenoten mag rekenen, die in de gunst staan van president Sukarno. De correspondent van de Amerikaanse wall street journal, Igor Organesoff, ontving gisteren in Singapore een telegram van zijn hoofdredactie, waarin deze waarschuwde dat Oltmans op weg is naar Djakarta zogenaamd als correspondent van de Wall Street Journal. Organesoff kreeg de opdracht alle betrokken instanties in Djakarta ervan op de hoogte te brengen, dat Oltmans niets met zijn krant te maken heeft. Dit is inmiddels geschied.’ Ik zag geen andere mogelijkheid voor dit soort uitlekken van persoonlijke gesprekken, dan dat de enige journalist met wie ik over mijn bezoek aan de Wall Street Journal had gesproken, het gesprek had overgebriefd aan Luns' New Yorkse paladijn, persattaché Jeff van den Bogaert, die dan voor Telegraaf-actie zorgde. Ik bleef voor de hoofdredactie van De Telegraaf een geliefkoosd doelwit en blijkbaar fascinerende kopij. In een uitzonderlijk lang artikel ‘Strijdbaarheid versus weerloosheid’ deed prof. dr. C. GerretsonDe Telegraaf, 24 mei 1958. Zie ook pagina 72. een felle aanval op die groeperingen in het goede vaderland, die van mening waren dat via onderhandelingen een afstoten van Nieuw-Guinea bereikt diende te worden, versus de jemaintiendristen, die er de voorkeur aan gaven met Indonesië en Sukarno op de degen te gaan. Schreef Gerretson: ‘In dit artikel hebben wij ons niet bezig te houden met de keuring van geloofsovertuigingen, maar wel met de consequentie daarvan in de praktische politiek; en die komt neer op een schuld erkennende onderhandeling met Indonesië, die mede zou brengen, afstand en overlevering van Nederlands Nieuw-Guinea aan Indonesië. En daarmee komen onze rouwmoedige en roodhartige senatoren in een wonderlijk gezelschap. Want deze overlevering is een programmapunt niet slechts van hen, hun synodale en professorale acolieten - bij elkaar reeds een gans groot heir (zeg in electorale termen zeker tien zetels) - maar ook van geheel andere lieden. Zo ontvingen wij dezer dagen een scheldbrief van de welbekende Willem L. Oltmans, waaruit wij een citaat in het algemeen belang achten. “Na het faillissement der vaderlandse zaak in Indonesië... breekt voor ons de dag aan, waarop wij ongestoord en vrijelijk naar vriendschappelijke en civiele betrekkingen met onze Indonesische vrienden - inbegrepen Bung Karno - toe zullen kunnen werken.” Maar: “West-Irian zijn wij kwijt... Zoals u weet beschik ik over voortreffelijke betrekkingen met Djakarta... Laat ik dan thans een voorspelling doen:” (vetgedrukt): “Binnen niet al te lange tijd, na herstel van het gezag in bepaalde onrustige gebieden van Indonesië, zal een militaire aanval op West-Irian volgen, wanneer tenslotte zal blijken, dat nóch onze trouwe Australische vrienden,... noch de Amerikanen, noch enig ander lid van de uno ons te hulp zal komen”.’ Professor Gerretson vervolgde: ‘Het blijkt dat minister Staf (van Defensie) en Oltmans het roerend eens zijn omtrent het, na onderdrukking, door Amerikaanse hulp, van elk verzet tegen de communistische
infiltratie, dreigende gevaar van een Indonesische aanval op het Nederlandse territoir in Melanesië: een gevaar dat Amerika kent, maar zich in gevaarlijk optimisme ontveinst.’ En: ‘In de praktische politiek ten aanzien van Nederlands Nieuw-Guinea staan dus de heren De Loor,Burgemeester van Delft, lid van de Tweede Kamer voor de pvda, bekend om zijn inzichten inzake Nieuw-Guinea, dat overgedragen diende te worden aan Indonesië. professor Röling,Polemoloog in Groningen. Zie ook pag. 88. de communisten en lieden als Oltmans in éen gelid en vormen zij met zekere ambtelijke en industriële elementen éen partij.’ (Etcetera.) Eigenlijk ben ik Gerretson en De Telegraaf dankbaar dat zij het reeds in 1958 ‘in het algemeen belang’ achtten dat werd gepubliceerd, dat naar mijn mening Nieuw-Guinea een verloren zaak was, dat Indonesië het gebiedsdeel desnoods met geweld zou aanvallen en bezetten waarbij onze onvolprezen bondgenoten, Australië en de Verenigde Staten, met de noorderzon vertrokken zouden zijn. Want terwijl Drees en Luns met aanhang juist op die onontbeerlijke steun van de bondgenoten speelden bij hun totaal in de soep gedraaide Nieuw-Guinea-politiek, zou de historie De Loor, Röling, de door De Telegraaf er altijd zo graag bijgesleepte communisten, en mij in het gelijk stellen. Geïrriteerd door het fatale gemarchandeer over de Papoea's en het geknoei van het kabinet-Drees met Indonesië, emigreerde ik op deze dag naar de Verenigde Staten. De langdurige lastercampagne in De Telegraaf had geresulteerd in nog maar éen binding met de pers, Vrij Nederland. De artikelen die ik te hooi en te gras voor dit weekblad schreef namen de noodzaak niet weg dat ik naar andere bestaansmogelijkheden zocht. Ik benaderde een vooraanstaand lezingenbureau, W. Colston Leigh Incorporated, 521 Fifth Avenue in New York City. Ik sloot een contract voor het geven van de toestand-in-de-wereld-praatjes tijdens door het hele land te maken tournees. Ik had echter niet gerekend op een interventie van de Nederlandse ambassadeur! Bij een bespreking met de eigenaar-directeur van genoemd bureau kreeg ik een wonderbaarlijk verhaal te horen. De heer Leigh stelde de vraag: ‘Heb jij moeilijkheden met de Nederlandse regering?’ Ik antwoordde: ‘Niet dat ik weet, alleen Nederland houdt vast aan een kolonie in Azië, die door Sukarno wordt gezien als het laatste erfstuk uit de Nederlands-Indische boedel waar hij meent recht op te hebben. De Nederlandse regering geeft er de voorkeur aan uit die kolonie weggeschoten te worden. Ik zou Nieuw-Guinea liever vreedzaam overgedragen zien aan de hand van een doedelzakconcert bijvoorbeeld.
Waarom vraagt u dit?’ Daarop vertelde de heer Leigh, bezoek te hebben gekregen van de Nederlandse zaakgelastigde in Washington, baron van Voorst tot Voorst.Tijdens de Afro-Aziatische Conferentie van 1961 in Belgrado nodigde Van Voorst tot Voorst, inmiddels ambassadeur in de Joegoslavische hoofdstad geworden, alle aanwezige Nederlandse journalisten uit behalve mij. Dr. A.L. Constandse, onder wiens leiding ik indertijd bij het Algemeen Handelsblad had gewerkt, maakte hier nog ruzie om met Van Voorst. Deze man had hem gevraagd hoe het in godsnaam mogelijk was dat een vooraanstaand bureau als het zijne een derderangs journalist als Willem Oltmans een contract had kunnen aanbieden. Leigh had geantwoord: ‘Als u betere mensen hebt dan Oltmans, show them to me!’ Enige weken later klopte ambassadeur Van Roijen, peetoom van prins Johan Friso, in hoogst eigen persoon aan. Hij bracht zijn diplomatenkoffertje mee waar een film inzat over het wel en wee der Papoea's. Wawelaar van voren af aan! De heer Leigh deelde Van Roijen na vertoning van het chef d'oeuvre van de rvd mee, dat dit soort ‘informatie’ zelfs als propaganda onbruikbaar zou zijn voor bezoekers van lezingen in Amerika. ‘Trouwens,’ aldus de heer Leigh tegen ambassadeur Van Roijen, ‘ik zal geen gebruik van uw diensten maken, want wij hebben de heer Oltmans al gecontracteerd.’ En tegen mij: ‘Wij wisten niet hoe belangrijk jij blijkbaar was, dus wij hebben je tournee de komende winter verdubbeld.’ Ook al kwam nimmer helemaal uit de verf wat Hr. Ms. ambassadeur bij de directeur van mijn lezingenbureau te zoeken had gehad, anders dan zich met zaken te bemoeien die ver buiten zijn arbeidsterrein lagen, in dit geval dus mij persoonlijk te benadelen, ben ik hem toch dankbaar gebleven voor zijn averechts uitgekomen interventie. Ik richtte mij dan ook in een brief tot de heer Van Roijen: ‘Excellentie, Bij dezen wil ik mij niet onbetuigd laten voor démarches door u in mijn belang ondernomen. Uw benadering van mijn lezingenbureau heeft op zijn minst door de wat eigenaardige wijze waarop u heeft gemeend diplomatieke stappen te moeten ondernemen een geheel andere uitwerking gehad dan u waarschijnlijk had bedoeld of verwacht.’Brief van 30 juni 1958. Later zei mij de consul-generaal in San Francisco, de heer Van Houten, indertijd persattaché van Van Roijen, dat de ambassadeur, tégen het gebruik in, mijn brief niet aan de staf van de ambassade had doorgegeven. Ik voegde eraan toe, dat de permanent vertegenwoordiger van Nederland bij de uno en diens stafZie ook pagina 100. De heer Van den Bogaert heeft veel van zijn goede tijd in New York zoekgebracht met het mij moeilijk te maken mijn beroep uit te oefenen. mij eerder soortgelijke onaangename verrassingen hadden bezorgd. Bij het bureau van Colston Leigh had de overheidsinmenging onder verantwoordelijkheid van de regering-Willem Drees geen nadelige gevolgen met zich meegebracht. In het geval van de obstructie door de permanente vertegenwoordiging van Nederland in New York, zou ik jarenlang door het secretariaat en de persafdeling van de uno allerlei ongepaste moeilijkheden en obstructies op mijn weg vinden. Er waren chronische moeilijkheden met persaccreditatie, zelfs als vertegenwoordiger van de nos-televisie in de Verenigde Staten. Waar Nederlandse diplomaten, tot ambassadeur Van Roijen toe, zich al niet bij het wedden op het verkeerde paard in de kwestie Nieuw-Guinea mee bezighielden! Op het Amerikaanse State DepartmentMinisterie van Buitenlandse Zaken. had ik een bezoek gebracht aan de toenmalige onderminister van Buitenlandse Zaken, belast met Zuidoostaziatische Zaken, Walter S. Robertson. Hij vroeg mij ook diens tweede man, Marshall Green te gaan spreken, met wie ik enkele uren over de situatie in Indonesië en de geleide democratie van Bung Karno van gedachten wisselde. Het viel mij op, dat Green, die toch het toezicht op de zogenaamde Indonesia desk had, de politieke partijen in Indonesië niet uit elkaar kende. Bij het weggaan zei Green: ‘Het was voor mij buitengewoon interessant een gesprek met u te hebben, want u weet kennelijk zoveel meer over Indonesië dan ik.’In 1966 zou ik de heer Marshall Green in Djakarta als Amerikaans ambassadeur opnieuw ontmoeten. (Zie ook pagina's 332 tot 336.) Bij het binnenkomen in diens bureau zei ik, na lange tijd niet in Indonesië te zijn geweest: ‘Mr. Ambassador, nu weet u zoveel meer over de toestand in Indonesië dan ik.’ Het was mij volkomen duidelijk uit deze gesprekken met John Foster Dulles' assistenten, dat bij een militair conflict om Nieuw-Guinea de Verenigde Staten ons nimmer te hulp zouden snellen. Dit constateerde ik begin 1958 aan de top in Washington. Wat kon ik, als Nederlander, of als journalist, meer doen dan premier Willem Drees mijn indrukken persoonlijk gaan overbrengen? Publiceren van mijn inzichten in Nederland was immers met vereende krachten onmogelijk gemaakt. Ik vroeg belet bij Drees. Hierop kreeg ik een kort briefje ten antwoord dat erop neer kwam, dat hij, de minister-president, mij niet kon ontvangen, vanwege mijn ‘anti-Nederlandse activiteiten in het buitenland’.Zie Appendix V, brief van Drees, van 3 juni 1958. Waar haalde de brave man in godsnaam zijn inlichtingen vandaan, of zwamde hij werkelijk De Telegraaf ná? 6 juni 1958 betrad ik om 10.50 uur het bureau van de chef-de-cabinet, Josephus Jitta. Ik vertrok om 13.05 uur. Ik praatte als Brugman, maar besefte dat het een verloren zaak was. Duidelijk gaf ik te verstaan, dat de Verenigde Staten niet van plan waren Nederland bij een confrontatie met Sukarno's strijdkrachten op Nieuw-Guinea uit het moeras te halen. Ik verzocht de heer Jitta dringend, dit vooral de minister-president mee te delen. Letterlijk antwoordde Drees' rechterhand: ‘Het is een dodelijke vergissing, meneer Oltmans, om te veronderstellen, dat Amerika niet om Nieuw-Guinea zou vechten.’ Niet alleen de misvattingen omtrent Sukarno, diens doelstellingen en tactiek, waren in Den Haag aan de top zelf compleet, maar men scheen al evenmin op de hoogte van wat onze grote navo-broer Amerika van plan was wel of niet te doen ten opzichte van Nederland. Ook toen ik het onderwerp Bung Karno die ochtend aansneed echode de heer Jitta
de inzichten van zijn superieur, Drees, door de Indonesische president met Hitler te vergelijken. Het Buchenwald-syndroom werkte na aan alle kanten.Ook in zijn memoires Zestig jaar levenservaring, stelt Drees Sukarno voor als een bewonderaar van Hitler, Mussolini en Krushchev, terwijl ook in diens boek Van mei tot mei Sukarno als een nazicollaborateur wordt afgeschilderd. De heer Jitta scheen ook overtuigd dat Sukarno Nederland en Nederlanders haatte. Ik hield een vurig pleidooi, dat dit niet zo was, mede aan de hand van Bung Karno's letterlijke uitspraken gedurende de zomermaanden van 1957 in Indonesië gedaan. ‘Waarom heeft Den Haag hierop niet gereageerd?’ vroeg ik. De heer Jitta was niet alleen onbekend met het gebeurde, maar ik begreep, dat hij medelijden met mij had, omdat ik door de Indonesische president ‘betoverd’ was. En zo komt het, dat de leugens en onjuiste informatie in 1971 in Luns' eigen memoires worden gecontinueerd, wanneer deze landelijk toegejuichte bewindsman van negentien jaar op Buitenlandse Zaken doodgemoedereerd neerkladt: ‘Het is merkwaardig dat, hoezeer Sukarno door jarenlange agitatie ook getracht heeft de anti-Nederlandse stemming onder de bevolking op te zwepen, hem dit nooit is gelukt.’Joseph Luns: Ik herinner mij, A.W. Sijthoff, Leiden 1971. Pagina 87. Verontrust door de buitengewoon slechte geïnformeerdheid, die te beluisteren was geweest bij de chef van Drees zijn kabinet, meende ik als Nederlander de ambassadeur in de Verenigde Staten van deze gevaarlijke toestand te moeten verwittigen. ‘Ik begrijp,’ aldus schreef ik de heer Van Roijen, ‘dat de situatie in Den Haag niet voortkomt uit de inhoud van uw diplomatieke missieven. Mij is thans echter bekend, zelfs na een oriëntatie op het kabinet van de Eerste Minister, dat men in Nederland in de waan verkeert, dat de Verenigde Staten ons blindelings te hulp zouden komen, indien Indonesië te zijner tijd Irian-Barat zou aanvallen. Ik neem aan, dat u, die de werkelijke bedoelingen van Washington door en door kent, Den Haag deze nonsens niet heeft aangepraat.’Brief d.d. 30 juni 1958. Maar Luns verzekerde enkele weken later, tijdens een gesprek op 28 juni 1958, de Amerikaanse journalist Louis Fischer vrolijk, dat Nederland ‘een dure plicht’ tegenover de Papoea's had en dat wij ‘met een missie’ in Nieuw-Guinea waren. Nu heeft de Britse diplomaat Harold Nicolson reeds met klem gewaarschuwd, dat de beroerdste diplomaten, mannen waren, die zich gedroegen als ‘missionarissen, fanatici of advocaten’. Ik vraag mij in goede gemoede af, hoe historici over het gedrag van Luns in het conflict met Indonesië zullen oordelen. Ik vrees, dat alle drie kwalificaties in de Nieuw-Guinea kwestie op de bewindsman van toepassing zullen blijken te zijn. Voor Luns, mij dunkt, een zorgelijk vooruitzicht wanneer de deconfiture van de gretig verspreide fabeltjes eens volledig zal zijn. Het blijft voor mij een vreemde zaak, dat de heer Van Roijen in 1973 in een commentaar op de verschijning van de memoires van oud-minister Schmelzer er op wees, dat hij ‘sedert 1960’ de regering in Den Haag voortdurend er op had gewezen, dat geen concrete Amerikaanse hulp bij een conflict om Nieuw-Guinea met Indonesië te verwachten zou zijn. Waarom dit uitdrukkelijk stellen van ‘ná 1960,’ alsof de ambassadeur dit pas zou hebben gedaan bij het aan de macht komen van John F. Kennedy. Want vóordien, moeten dezelfde hoge Amerikaanse ambtenaren als Walter S. Robertson of Marshall Green, zowel Luns als Van Roijen toch op het hart hebben gedrukt, dat de Verenigde Staten ons niet daadwerkelijk zouden helpen tijdens een botsing over Irian-Barat? Of heeft Luns de kracht van Indonesië onderschat? Heeft hij gedacht, ‘aanvallen zal Sukarno nooit durven en ook niet kunnen’? Luns moet toch geweten hebben, dat de Sowjet-Unie Djakarta op den duur onbeperkte wapenleveranties zou doen, om haar invloed in Zuid-oost-Azië te versterken? ‘Moskou,’ zo schreef Tillman Durdin, ‘had in dit gebied het dubbelloops objectief om zowel Amerika als China waar het kon te ondermijnen.’Southeast-Asia, A New York Times Byline Book, Antheneum, New York, (1966) pagina 147. Waarom en op grond van welke feiten en zekerheden, en dit zou de commissie uit de Tweede Kamer, die in 1973 besloten heeft een onderzoek naar het Luns-beleid in te stellen, aan de voormalige minister met klem moeten vragen, werd zijn Nieuw-Guinea politiek aldus gevoerd, waarbij de dooddoener, dat het Nederlandse parlement ook in 1960 nog aan een dominee Wawelaar-complex zou hebben geleden, hopelijk geen opgeld meer zal doen. Prins Bernhard heeft eens gezegd, dat de Italiaanse ambassadeur aan de Quai d'Orsay diens Bilderberg-conferentiesDoor Prins Bernhard belegde internationale conclaves ter bevordering van de Atlantische eenheid van vooraanstaande Amerikanen en Westeuropeanen, genoemd naar de oprichtingsbijeenkomst van 29 tot 31 mei 1954 in Hotel Bilderberg bij Arnhem. als een aangename afwisseling beschouwde, ‘omdat diplomaten overal elders altijd tegen elkaar staan te liegen.’Alden Hatch, Bernhard: Prince of the Netherlands, een geautoriseerde biografie. Doubleday & Company, New York 1962. Pagina 248 (Hoofdstuk 20, ‘The hotel de Bilderberg’). Het métier van de Buitenlandse Dienst zou voor Van Roijen, als man van distinctie en diplomatieke bekwaamheid, met Luns als minister geen sinecuur blijken. Hij bevond zich eigenlijk in een zielige situatie. Hij was het niet alleen oneens met het dilettantisme van Drees en
Luns bij de behandeling van de Nieuw-Guinea-affaire, maar hij wist als padvinder ter plaatse in de Amerikaanse hoofdstad, dat Amerika Nederland bij een invasie op Irian door Sukarno ook niet te hulp kon komen. Washington zou onder die omstandigheden immers nog meer good-will in de Derde Wereld verliezen? Bovendien - en terecht - minachtte hij Luns, al was het maar om diens quasi-lollige grappen en grollen, die eenieder met enige educatie en eruditie onmiddellijk in bijna alle gevallen als ongepast moest afwijzen. Luns bevindt zich niet voor niets in éen liga met Willem Duys, die de uitzonderlijke talenten van de minister als ‘verrukkelijk’ kwalificeert. Te zelfder tijd, zo werd in Washington gezegd, ambieerde Van Roijen zijn carrière met een ministerschap te beëindigen, dus, in de hoop op beter tijden, zat hij de anti-Nederlandse instructies van Luns c.s. vooralsnog maar uit. Een andere verklaring voor zijn aanblijven is inderdaad moeilijk te vinden. Louis Fischer heeft een amusant voorbeeld gegeven van de vlijt, waarmee Van Roijen de bevelen uit Den Haag uitvoerde. Nadat de cia hevige pogingen had ondernomen Sukarno in 1958 gewipt te krijgen, maakte Washington enkele maanden later een zoveelste volte face en besloten de Amerikanen het Indonesische leger opnieuw wapens te leveren. De heer Drees calculeerde met behulp van adviseurs als Luns en Josephus Jitta, dat die wapens mogelijk eens tegen Nederlanders gebruikt zouden kunnen worden. Dus, Van Roijen kreeg opdracht fel bij John Foster Dulles te gaan protesteren. Na het gesprek met Dulles begeleidde onderminister, Walter S. Robertson, de ambassadeur in de privé-lift van Dulles naar buiten. De ruzie liep dermate hoog op, dat beide heren enige tijd in de lift op en neer zijn blijven reizen, ‘waarbij Robertson het protest van de heer Van Roijen als “impertinent” bestempelde, terwijl de Nederlander bleef volhouden, dat dit niet zo was en dat hij in zijn recht stond om een protest in te dienen, temeer omdat Amerikaanse wapens bij een Indonesische aanval op Nieuw-Guinea gebruikt zouden kunnen worden.’Louis Fischer, The Story of Indonesia. Harper & Row, New York 1958. Pagina 280 en 281. Ik bracht nagenoeg het hele jaar 1958 in de Verenigde Staten door. In Indonesië was de situatie tot rust gekomen. De verslagen prri-opstan-delingen kregen amnestie van Bung Karno op voorwaarde, dat zij opnieuw de eed van trouw aan de Republiek zouden afleggen. De meesten waren hiertoe bereid, terwijl anderen, als SumitroSumitro zou met een collega-zakenman, de zogenaamde journalist Mochtar Lubis, een import-exportzaak Indoconsult oprichten. Hij bekleedt thans uiteraard een hoge post in het Suharto-regime. naar het buitenland uitweken, en sommigen, als Natsir, onderdoken. Zelfs de cia-agent Allan Pope zou op den duur gratie krijgen en evenals de Nederlandse gevangene Schmidt, geruisloos op een vliegtuig worden gezet. Sukarno sprak hier zelfs over in zijn autobiografie: ‘De vrouw van Allan Pope, een voormalige stewardess van de Pan American Airways, vroeg een audiëntie aan en ik heb haar ontvangen. Zij huilde hevig en vroeg mij om haar man gratie te verlenen. In vrouwenaangelegenheden ben ik zwak. Ik kan zelfs niet tegen tranen van een mij onbekende vrouw. Daarna kwamen Pope's moeder en zuster mij bezoeken en toen die twee ook nog eens begonnen te grienen werd het mij te veel.’Cindy Adams, Sukarno, an Autobiography. Pagina 270 en 271. Howard P. Jones blijkt van mening, dat Robert F. Kennedy de cia-agent heeft vrij gekregen, omdat hij president Sukarno ‘tijdens een stormachtig gesprek’Howard P. Jones, Indonesia: A Possible Dream. Harcourt Brace, 1971. Pagina 142. met de Indonesische president in februari 1962 zou hebben verweten dat hij de belofte Pope vrij te laten niet zou hebben nagekomen. Volgens Jones zou president Kennedy om die vrijlating hebben gevraagd tijdens Sukarno's bezoek 24 en 25 mei 1961 aan Washington. Pope had met zijn B-49 bommenwerper talrijke projectielen boven Ambon afgeworpen en tientallen burgers gedood. Maar in de Amerikaanse hoofdstad beschouwde men het als vanzelfsprekend, dat Sukarno met de hand over het hart zou strijken. Ik vrees, dat wanneer ooit een Noordvietnamees toestel boven de Verenigde Staten zou hebben kunnen komen om bijvoorbeeld bommen boven Washington af te werpen, een neergeschoten piloot uit Hanoi ter plaatse zou zijn gelyncht. Trouwens, dat Pope vrij kwam was een beslissing, die niets met Robert F. Kennedy, Howard Jones of smeekbeden van president Kennedy zelf te maken had. Het besluit was Bung Karno zelf ten voeten uit. Indertijd voerde een 28-jarige Indonesische piloot, luitenant Daniel Maukar, enkele duikvluchten met een mig-straaljager van de auri, de Indonesische luchtmacht, op het presidentiële paleis in Djakarta uit. De man wilde protesteren tegen het centrale bewind op Java uit naam van de buitengewesten. Zelf kwam hij uit Sulawesi. De krijgsraad veroordeelde hem tot de doodstraf. Bung Karno moest het besluit bekrachtigen. Dat kon hij eenvoudig niet. In Wenen vroeg ik Sukarno: ‘Wat gaat u met Maukar doen?’ De president antwoordde: ‘Je bedoelt tegen de muur?’ Ik knikte. ‘Tidah,’Indonesisch: nee, niet. zei Sukarno beslist. Hij voegde eraan toe: ‘Zijn vrouw verwacht een kind.’ Ook Maukar werd later in vrijheid gesteld. Gedurende 1959 vervolgde Sukarno zijn rondreis naar landen die ‘nieuw’ voor hem waren. Terwijl anderzijds ook Indonesië en Sukarno meestal onbekend waren voor de grote massa van landen die werden bezocht. Voor Sukarno Bung Karno waren die reizen op de allereerste plaats vlagvertoon. De president besefte maar al te goed, dat Indonesië als ‘jong’ land grootdeels nog onbekend was in de wereld. ‘Wij zijn “obvious”,’Een feit, is in het oog springend, duidelijk. zei hij tegen William Stringer van de Christian Science Monitor. ‘Wij zijn geen klein landje ergens in een vergeten hoek van de wereld. Wij zijn een belangrijk land, zowel geografisch, politiek als economisch.’Interview van 15 januari 1959. Zo herinner ik mij een incident in de lobby van het Grand Hotel in Florence, tijdens Sukarno's staatsbezoek aan Italië in juni 1956. Omringd door hoogwaardigheidsbekleders en personen uit het presidentiële gezelschap, stond de president van Indonesië in uniform in de hal, toen hij door twee Amerikaanse toeristen uit Hollywood, Californië werd benaderd. ‘Wie bent u?’ vroeg de man die met vakantie in Europa was. ‘Ik ben president van Indonesië,’ antwoordde Bung Karno. ‘Where the heil is that?’Waar ligt dat land in godsnaam? riep de Amerikaan verbaasd uit. ‘Vraagt u het hem maar,’ zei Sukarno geïrriteerd naar mij wijzend. In april 1959 zou Sukarno een staatsbezoek aan Turkije brengen. In overleg met de groep-Rijkens reisde ik naar Ankara. Contacten, ook die van Emile van Konijnenburg, waren enigszins vervaagd na de scherpe Indonesische boycot tegen Nederland van december 1957. Ik zou op verkenning uit gaan. De Turkse regering bood een lunch aan in het Ankara Palas Hotel.Op 25 april 1959. Sukarno en de ministers Subandrio en Chaerul Saleh zaten met president Bayar, premier Menderes en minister van Buitenlandse Zaken Zorlu op een podium, terwijl de gasten vóor de maaltijd een drankje werd aangeboden. Terwijl ik bij die gelegenheid stond te praten met de Sowjet-ambassadeur en de correspondent van de New York Times, Jay Walz, kwam de Ambonese adjudant van Bung Karno, kolonel Nanlohy mij halen. Hij salueerde en zei: ‘Wilt u meegaan naar Bapak.’ Sukarno had mij tussen de gasten opgemerkt. In een volle zaal met honderden gasten betrad ik als enige het podium en werd door Bung Karno aan diens Turkse gastheren voorgesteld. De president vroeg vrijwel onmiddellijk naar Van Konijnenburg en zei: ‘Komen jullie maar allemaal naar Kopenhagen als ik volgende maand in Denemarken ben. Breng ook je vrouw mee, dat ik haar eens kan ontmoeten.’In 1957 trouwde ik met Frieda Westerman, van wie ik in 1960 ben gescheiden. In de zaal van het Ankara Palas was die vroege middag een andere Nederlander, de heer Hagenaar aanwezig, die vroeger het koninkrijk in Djakarta had vertegenwoordigd en thans ambassadeur in Turkije was. Hij heeft zien gebeuren wat hierboven werd beschreven. Ik vroeg mij af of ook hij Den Haag zou informeren, dat mijn aanwezigheid tot onvaderlands gedrag had geleid. Aan de heer Tamzil, toen chef van het protocol, had ik namens de groep-Rijkens een aantal nieuw in Nederland verschenen boeken overhandigd om aan Sukarno te geven. Ook het toen pas verschenen Het Akkoord van Linggadjati van professor Schermerhorn was hierbij. Het Duitse persbureau zette naar aanleiding hiervan een telegram op zijn net, dat de volgende dag op de voorpagina's van de Indonesische bladen prijkte: dutch present sukarno with memoirs,Times of Indonesia van 28 april 1959, voorpagina. ‘Istanbul, maandag - President Sukarno ontving tijdens zijn verblijf in Ankara de memoires van een voormalige Nederlandse premier als een geschenk van Nederlandse industriëlen. Dit en het feit dat Sukarno Oltmans als vriend behandelde tijdens een officiële lunch, aangeboden door premier Menderes, trok in diplomatieke kringen in de Turkse hoofdstad sterk de aandacht, temeer omdat de Indonesische president tevoren in een redevoering voor het Turkse parlement de Nederlandse politiek in Nieuw-Guinea scherp had veroordeeld,’ aldus het persbureau Deutsche Presse Agentur. Mijn vrouw was uit New York overgekomen en samen reisden wij naar de Deense hoofdstad waar wij vandaag aankwamen. Wij ontmoetten Bung Karno onmiddellijk in het Angleterre Hotel. Hij vroeg Frieda om naast hem te komen zitten. Ik had een fotoalbum samengesteld met opnamen van het bezoek aan Turkije. De president bladerde erin en zei: ‘Waarom heb je de mensen niet genomen?’ Daarop wees ik hem enkele pagina's met foto's van bijvoorbeeld zijn redevoering voor duizenden Turkse studenten bij het mausoleum voor Kemal Ataturk. ‘Heb je over mijn bezoek aan Ankara geschreven?’ Hierop moest ik antwoorden, dat de heer Koets van Het Parool een artikel had geweigerd, omdat ik mij te veel met de Nieuw-Guinea-oppositie zou hebben geïdentificeerd. Bung Karno haalde zijn schouders op. Ik vroeg of hij de boeken namens Van Konijnenburg in Ankara had ontvangen, waarop bleek dat Tamzil niet de moeite had genomen Bung Karno hierover in te lichten. Ik kondigde de komst van de heer en mevrouw Van Konijnenburg aan en wij zouden de volgende dag opnieuw, en ditmaal met zijn vieren, naar de president gaan. De deur van het presidentiële appartement werd door de veiligheidsdienst steeds wanneer er iemand in-of uitging op slot gedaan. ‘Hoe kom ik er nu uit?’ vroeg ik. Sukarno antwoordde: ‘Jij weet toch hoe je alle deuren openmaakt.’ Inmiddels waren de heer en mevrouw Van Konijnenburg gearriveerd. Ik lichtte hem in, dat dr. Subandrio mij had gezegd, dat ir. Frits Philips eveneens in het Angleterre Hotel overnachtte.Philips bewoonde kamer 332. Het was uiterst moeilijk om dit later bevestigd te krijgen, zo voortreffelijk had Philips getracht zijn sporen uit te wissen. Was hij bevreesd, dat Van Roijen de verkoop van gloeilampen in de Verenigde Staten zou gaan saboteren? ‘Nu wordt mij veel duidelijk,’ aldus Konijn. Deze ochtend troffen wij op de gang van de eerste etage van het Angleterre Hotel een aantal vogels van verschillende pluimage aan, die allen op een gesprek met Sukarno wachtten. Behalve het echtpaar Van Konijnenburg en wij, was er de Deense minister van Buitenlandse Zaken, de heer Philips, enkele Deense functionarissen en talrijke Indonesiërs. Ik miste mr. G.B.J. Hiltermann. Tijdens een lunch in Hotel Wittebrug in Den Haag had ik hem aan Van Konijnenburg voorgesteld en hem zodoende in contact met de groep-Rijkens gebracht. Het had in de bedoeling gelegen dat gbj en Sukarno in Denemarken een gesprek zouden hebben, ten einde de avro-radiopraatjes en wellicht de kolommen in de Haagse Post te injecteren met wat minder anti-Sukarno en lang-leve-de-Papoea's-gezwets dan tot dusverre het geval was geweest. Hiltermann liet echter verstek gaan, omdat hij er niet van overtuigd was, dat hij ook inderdaad door de president ontvangen zou worden. Wij moesten wachten, omdat ambassadeur Zairin Zain op dat moment nog met de president in gesprek was. Daarop kwam adjudant-kolonel Masjur naar buiten en zei in onverbloemd Nederlands: ‘Bapak wil eerst Wim en Frieda zien,’ en tegen de Van Konijnenburgs: ‘U ook.’ Bung Karno vroeg mijn vrouw, evenals de dag tevoren, naast hem te komen zitten. En tegen mevrouw Van Konijnenburg: ‘Interesseert u zich nog altijd voor de kunst van schoonheidsspecialisatie?’ Van Konijnenburg begon een overzicht te geven van allerlei activiteiten, gericht op een verbetering van het klimaat om tot overeenstemming inzake Nieuw-Guinea te komen. Hij meende, dat er toch enige beweging in de strakke Haagse politiek was gekomen, waarop Sukarno zei: ‘Daar zit ik op te wachten.’ ‘Maar u kent de Hollandse koppigheid,’ zei Konijn. ‘Dat kan ik anders ook! Toch zal ik de eerste zijn om naar Nederland te gaan als Den Haag toegeeft, dat weet u.’ Van Konijnenburg stelde, dat Sukarno's bezoek aan het Vaticaan de week daarop belangrijk kon zijn, omdat de nieuwe pausPaus Johannes xxiii. bepaald een andere benadering had. ‘Tenslotte is pater Beaufort de biechtvader van Luns.’ ‘Ja, die Luns...’ zei Bung Karno. Ik sneed daarop het onderwerp Hiltermann aan. Ik legde uit, dat het belangrijk zou zijn wanneer de Haagse Post een genuanceerder standpunt inzake Nieuw-Guinea zou gaan innemen en dat er een kans be-stond dat Hiltermann een nieuwe schakel in het verspreiden van het standpunt van de groep-Rijkens zou kunnen worden. Van Konijnenburg en ik stelden ons beiden garant voor de zichzelf ‘een gematigde, evenwichtige analyst rond het midden’ noemende commentator. Sukarno zei, geen zin in een interview te hebben, maar desnoods wel bereid te zijn Hiltermann in Rome te ontvangen. Er werd afgesproken dat Konijn en Hiltermann naar Rome zouden komen. Van Konijnenburg schijnt inderdaad later geprobeerd te hebben Hiltermann c.s. met Sukarno in contact te brengen, waartoe zij tot tweemaal toe naar Rome zijn gereisd en beide keren een blauwtje liepen. Eén van beide reizen wachtte Hiltermann zelfs veertien dagen tevergeefs om ontvangen te worden. Weinig bevorderlijke ervaringen voor een journalistieke paus om zijn inzichten ten aanzien van Bung Karno te herzien of wat meer aan de werkelijkheid aan te passen. Over de aanstaande ontmoeting in Italië zei de president: ‘Komt u maar alleen. Ik reis ook zonder mijn vrouw.’ Van Konijnenburg onderstreepte dat hij gelukkig was getrouwd. ‘Dat straalt van mevrouw af,’ meende Bung Karno. ‘Ik zal als eerste naar Indonesië komen wanneer het Nieuw-Guinea-conflict zal zijn opgelost,’ zei Konijn. ‘U bent niet alleen welkom,’ zei de president, ‘ik vertrouw u volledig!’ ‘Krijgt u mijn brieven wel?’ vroeg ik. ‘Ik lees je brieven 's avonds in bed, wanneer ik mij rustig kan concentreren.’ Bij de deur zei president Sukarno nog tegen mijn vrouw: ‘Krijg maar gauw een kind.’ Ná ons werd Ir. Frits Philips ontvangen. Maar hij kwam even later weer naar buiten en vertelde: ‘Ik heb voorgesteld, dat vier Nederlanders, die in Indonesië worden vertrouwd, eens rustig met een Indonesische delegatie zouden gaan praten om tot een oplossing te komen.’ Hierop zou Sukarno hebben geantwoord: ‘Legt u dat plan maar aan Van Konijnenburg voor, die kent iedere haar van mij.’ Warempel was het Wittebrug-plan van 17 oktober 1957 opnieuw opgedoken, ditmaal gepresenteerd door Philips! Waarom niet door Van Konijnenburg? Ik wilde weten hoe Philips bij Bung Karno was aangeslagen en waarom dit gesprek zó kort had geduurd. Ik benaderde Pak Suhardjo Hardjowardojo, hoofd van de presidentiële huishouding. De president was geïrriteerd geweest toen PÎdlips zou hebben gezegd: ‘Wat ons betreft kunt u Nieuw-Guinea morgen hebben,’ waarop hij ten antwoord had gekregen: ‘Dat moet u niet aan mij komen vertellen, maar aan meneer De Quay of Luns zeggen.’ Daarop was de audiëntie in feite afgelopen geweest en vandaar dat Philips in de kortst mogelijke tijd weer op de gang verscheen. Pak Hardjo bevestigde verder: ‘Als ik Bapak 's ochtends de post breng en er is een brief van jou, dan stopt hij die in zijn pyjama en bewaart hem voor 's avonds.’ Sukarno vertrok uit Kopenhagen naar Moskou. Philips keerde in zijn privé-vliegtuig terug naar Eindhoven. De Van Konijnenburgs waren al vertrokken en wij gingen het laatste weg, maar niet alvorens Associated Press van de aanwezigheid van de heer Philips in Kopenhagen en diens ontmoeting met Sukarno op de hoogte te hebben gesteld. Aanvankelijk ontkende Philips hardnekkig en zeer pertinent bij navraag van Henk Kersting van het Amsterdamse bureau van A.P. in Kopenhagen te zijn geweest, laat staan een ontmoeting met ‘de vijand’ te hebben gehad. De mop was bijna niet doorgegaan. Daarom verstrekte ik Associated Press meer onontkoombare gegevens, zodat de heer Philips in de nacht van 8 mei 1959 uiteindelijk door de mand viel. Alle bladen brachten zaterdag 9 mei dit bericht. Ook Luns' eigen krant De Volkskrant, ‘waar toen diens handlanger professor Romme nog de lakens uitdeelde,’ drukte op pagina éen het bericht af: ir. frits philips spreekt met sukarno! Volgens deze krant waren enkele zakelijke onderwerpen aan de orde geweest. Maar iedereen wist, dat er geen gesprek met Sukarno die dagen te beginnen was, alvorens eerst de kwestie Nieuw-Guinea ‘geregeld’ was. De Volkskrant voegde éen zin aan haar bericht toe: ‘Volgens Associated Press werd ook de Nederlandse journalist Oltmans in particuliere audiëntie door Sukarno ontvangen.’ Zo. Philips en Oltmans bij Sukarno. Waarom bulderden Pasquino en Gerretson ditmaal niet in De Telegraaf: ‘Philips, de landverrader, spreekt met Sukarno over de afgave van Nieuw-Guinea, een onafscheidelijk deel van het grondgebied van het koninkrijk der Nederlanden!’Zie ook pagina 23, 101 en 102. Omdat - en het ware te wensen dat Telegraaf-lezers zich dit ter harte zouden nemen - omdat sommige van de voornaamste scribenten, die zich in deze krant als superpatriotten voordoen, en zo graag als bewakers van het heilige wel en wee van het vaderland poseren, in feite niet anders dan simpele, lafhartige, anti-Nederlandse massamisleiders zijn, die zich slechts kunnen handhaven bij het manipuleren en misbruiken van de niet-geïnformeerdheid en naïviteit van brave burgers, die niet beseffen, dat zij eenzijdig en oneerlijk worden ‘ingelicht’. Philips was voor De Telegraaf een te machtige veste om onder schot te nemen. Dan was het immers veiliger om Schermerhorn of Oltmans te schrobberen? Veel Nederlanders hebben Bung Karno steeds gezien als een man met dictatoriale neigingen, die zijn invloed en macht op onwettige manieren en tegen de wil van de overgrote meerderheid van partijen en leiders toegeëigend zou hebben. Niets is minder waar. Bij acclamatie werd Sukarno gevraagd om opnieuw president en premier te zijn, ten einde zijn energieke en stimulerende leiding aan de Indonesische re-volutie te blijven geven. Wij zullen zien, dat Sukarno echter nooit als een dictator - zoals bijvoorbeeld oud-premier Willem Drees de hem zozeer persoonlijk onbekende Indonesische president geheel ten onrechte is blijven noemen - de macht of de leiding van de staat tot zich heeft getrokken. Niets is verder van de waarheid. Vele Indonesiërs hadden gewild, dat hij een dictator was geweest! Sukarno herkreeg in 1959 presidentiële bevoegdheden vergelijkbaar met die van Nixon in de Verenigde Staten, met dit verschil, dat Nixon inderdaad met man en macht dictatoriale besluiten uit zijn mandaat van het Amerikaanse volk zou proberen te slepen, iets wat Bung Karno beslist niet heeft gedaan. Daar was hij veel te veel een grote verzoener en nasakom democraat voor, om te handelen in strijd met de wetten van het land, zoals zijn opvolger Suharto of Nixon in Amerika zou doen. Eigenlijk heeft de Amerikaanse humorist Mort Sahl de Nixon's in 1952 reeds voortreffelijk omschreven: ‘Ik zie ze bij het open haardvuur zitten,’ zei hij, ‘Pat bezig om de Amerikaanse vlag te breien en Dick met een exemplaar van de grondwet op zijn schoot naarstig zoekend naar sluipgaten...’ Anderzijds begreep Sukarno in 1959, toen hij de leiding van het land op basis van de Grondwet van 1945 opnieuw aanvaardde, dat dit ook noodzakelijk was omdat het Indonesische leger, vanwege de afkondiging in 1957 van de zogenaamde sob (noodtoestand), vrijwel onbeperkte macht had gekregen. De commandant van de strijdkrachten, generaal Nasution, kon alle noodmaatregelen afkondigen die hij voor de orde en veiligheid in het land noodzakelijk achtte. De communisten werden nog steeds zoveel mogelijk geweerd en buiten het actuele bestuur van het land gehouden. Hierdoor bevond de pki zich enerzijds in een bevoorrechte positie. Zij droeg geen verantwoordelijkheid en kon bij alles wat verkeerd ging haar handen in onschuld wassen. Ook de stembuszege van de pki bij de laatste werkelijk vrije verkiezingen in Indonesië van de zomer van 1957, droeg ertoe bij, dat in 1959 de voornaamste partijen, evenals het leger, akkoord gingen met een terugkeer naar de Grondwet van 1945, waarbij de president opnieuw de bevoegdheden zou krijgen om per decreet te regeren. In 1950 voorzag een grondwetsherziening in het terugbrengen van het staatshoofd tot constitutioneel president. In 1959 werd de romantiek uit de dagen van de onafhankelijkheidsstrijd weer opgegraven. Op 22 april 1959 legde Sukarno zijn plannen tot terugkeer tot de Grondwet van 1945 aan de Constituante, in Bandung in vergadering bijeen, vóor. Op 30 mei verwierp de vergadering (468 afgevaardigden) dit voorstel met 47 stemmen. Op 1 juni met 48 stemmen. Op 2 juni met 49 stemmen. Volgens het reglement was een voorstel, dat tot driemaal toe werd verworpen en geen tweederde meerderheid had behaald, automatisch van de agenda afgevoerd. Die zelfde dag, 2 juni 1959, vaardigde generaal Nasution een decreet uit waarbij alle politieke activiteit in het land werd verboden, dit ten einde de orde en rust te handhaven. 29 juni 1959 keerde Sukarno uit het buitenland terug. Op 5 juli kondigde hij het besluit af, dat de republiek Indonesië
opnieuw geregeerd zou worden met de Grondwet van 1945. De overgrote meerderheid van politieke leiders, het leger en de pki steunden Bung Karno's besluit.Wanneer oud-minister van Buitenlandse Zaken W.K.N. Schmelzer zijn dagboek publiceert stelt hij in strijd met de feiten: ‘Naarmate Sukarno's positie wankeler wordt, groeit de dreiging van een gewapend conflict (over Nieuw-Guinea) gestaag verder...’ Het zijn juist deze zestiger jaren dat het toppunt van Sukarno's macht werd bereikt. (Het Verschijnsel Schmelzer. Uit het dagboek van een politieke teckel. Opgetekend door Robbert Ammerlaan. A.W. Sijthoff, Leiden 1973. Pagina 102.) Op 17 augustus introduceerde de president in zijn jaarlijkse redevoering het bekend geworden Politieke Manifest voor Indonesië, genaamd, manipol,manipol-usdek betekende, Politiek-Manifesto, terwijl usdek de 5 grondbeginselen van het Manifesto vertegenwoordigden: terugkeer naar de Grondwet van 1945: Socialisme, geleide demokratie, geleide economie, en het streven naar eigen Indonesische identiteit. dat inhield dat het vestigen van een ‘socialisme à la Indonesië’ de grondfilosofie van de republiek Indonesië zou zijn. De pki drong er onmiddellijk op aan, dat de Opperste Adviesraad (de opvolger van de Dewan Nasional, alleen ditmaal mét communistische leiders als Aidit, Njoto en Sakirman) het Politieke Manifest van Bung Karno zou toelichten en verder uitwerkenMemperintji. om tot een eensluidende interpretatie van grondbeginselen, grondproblemen, gronddoelstellingen en programma's voor de Indonesische Revolutie te komen. De pki-opvatting voor deze specificatieErintjian. was zodanig uitgestippeld, dat de verwoording ervan, evenals de indeling in hoofdstukken en alinea's, in alle opzichten leek op de toelichting op Mao Tse-tung's redevoering over de Chinese Revolutie. Er werden ernstige bedenkingen tegen dit pki-voorstel geuit, zowel door de meerderheid van de nationalistische partijen, als door religieuze groeperingen en vertegenwoordigers van het leger. Nadat vele weken over het pki-voorstel werd geredekaveld, zonder dat men tot overeenstemming kwam, werd besloten de uiteindelijke toelichting aan de voorzitter van de dpa,dpa betekent Dewan Pertimbangan Agung: Hoge Advies-raad. Sukarno, over te laten. Roeslan Abdulgani wees er in zijn Monash University-lezingen van 1972 op, dat Sukarno's uiteenzetting over de doelstellingen van het Manifest geen duimbreed afweek van zijn eigen politieke filosofie en absoluut niet in enigerlei vorm in verband gebracht kon worden met probleemstellingen van Mao.Zie besluit dpa van 25 september 1959, aangaande het Politieke Manifest van 17 augustus 1959. Roeslan benadrukt dat Sukarno geen volgeling van Mao Tse-tung is, omdat hij steeds en overal geheel eigen en op Indonesische problemen en adat gebaseerde stellingen heeft ontwikkeld. In 1959 en 1960 kwam er weinig schot in de Nieuw-Guinea-affaire. Ik ontmoette president Sukarno ook in 1960 en wel in Wenen, en bij de topconferentie van regeringsleiders op het hoofdkwartier van de Verenigde Naties in september-oktober. De president stelde openlijk in zijn bij zijn in 1960 uitgesproken redevoering voor de uno, dat de Indonesische communistische partij de vijf grondbeginselen van de Pantjasila aanvaard had. ‘Geen volgeling van het communistisch manifest heeft het recht het individu te verbieden in de Almachtige te geloven,’ aldus Sukarno in het bijzijn van Nikita Khrushchev en andere communistische leiders. ‘Om deze opvatting verder te verduidelijken wijs ik u erop dat de leider van de pki, de heer Aidit, hier in de zaal aanwezig is en deel uitmaakt van mijn delegatie. Hij accepteert van ganser harte zowel het communistisch manifesto als de Pantjasila.’ Met zijn typisch Javaanse inslag schreef Abdulgani later: ‘U kunt zich de verlegenheid van Aidit en wellicht wel die van Khrushchev voorstellen.’ Later ging Bung Karno naar president Eisenhower in Washington en stelde Aidit aan het Amerikaanse staatshoofd voor met de woorden: ‘Hij is een goede communist. Hij gelooft ook in onze Pantjasila.’ (Waar het vijfde grondbeginsel immers van is: geloof in God.) In april 1960 had een helderdenkende admiraal - of misschien wel Luns zelf - bedacht, dat de veiligheid van Zuidoost-Azië in gevaar werd gebracht door Bung Karno's dreigende woorden inzake Irian-Barat. Het vliegkampschip Karel Doorman, geëscorteerd door de onderzeebootjagers, Groningen en Limburg, zou op vlagvertoon naar de Stille Oceaan vertrekken. Nederland bevoer de wereldzeeën nog altijd om de verdoolde Papoea het Woord Gods te brengen. De woordvoerder van kemlu in Djakarta, Ganis HarsonoHarsono was de officiële woordvoerder van het ministerie van Buitenlandse Zaken in Djakarta, en is ná oktober 1965 door Suharto volmaakt ten onrechte gevangen gezet. verklaarde dat Nederland opnieuw bewees, ‘door het gebruik van strijdkrachten in een deel van het Indonesische territorium, het kolonialisme in Azië te willen handhaven.’ Als reactie op de Haagse provocatie, de Karel Doorman naar de Indonesische wateren te sturen, vaardigde president Sukarno op 17 augustus 1960 het bevel uit, de diplomatieke betrekkingen met Nederland te verbreken. En dan weet een andere Haagse specialist in duistere juridische verdraaiingen, de memoiresvervalser van professor Schermerhorn, hierover niets eerlijkers te observeren dan: ‘Het abominabele wangedrag van Indonesië jegens Nederland maakt het ons tot onafwijsbare plicht de aanspraken, welke dit land op westelijk Nieuw-Guinea deed gelden, sine ira et studio op hun intrinsieke waarde te toetsen.’Mr. dr. C. Smit, De liquidatie van een imperium. Arbeiderspers, Amsterdam 1962. Pagina 214. Onmiddellijk liet Sukarno zijn ambassadeur bij de Geneefse Zeerechtconferentie, Subardjo, een kaart overhandigen waarbij de territoriale grenzen van Indonesië voor de hele archipel werden afgekondigd, terwijl ook de wateren rond Nieuw-Guinea zelf van 200 tot
300 zeemijlen als Indonesische grenzen werden aangegeven. Als kleine kinderen zetten Nederland en Indonesië de herrie over de Papoea's ter zee voort. Sukarno formuleerde revolutionaire krachten, als krachten die het kolonialisme en imperialisme in al haar schakeringen en vormen, open, zowel als via allerhande vermommingen, dienden te bestrijden. Voor hem betekende dit in eerste instantie het organiseren van de massa. De lotsverbetering van het volk. Dit kon volgens hem slechts gebeuren door het volgen van een ‘progressieve, revolutionaire, links gerichte politiek’. Bung Karno beschouwde zichzelf een ncl, een noncommunistische, linkse politicus. Zijn ‘geleide democratie’-filosofie was op zijn ncl-idealen gebaseerd, een streven naar een soort ‘niet-communistische linkse democratie,’ zoals Roeslan Abdulgani deze heeft omschreven. Zijn opvattingen dienaangaande waren absoluut geen nieuwe ontdekkingen van Bung Karno maar een bijna natuurlijke consequentie uit zijn vroegere politieke denken en leiderschap, teruggaande tot de twintiger jaren. Roeslan Abdulgani bestrijdt dan ook opvattingen van bijvoorbeeld de Amerikaanse ambassadeur, Howard P. Jones, die in zijn memoiresIndonesia: A Possible Dream. Deel 3, pagina 233. zou opmerken, dat Indonesië in 1960 een naar links afglijdende republiek zou zijn geweest. ‘Dat is de kar voor het paard spannen,’ zei Abdulgani mij. Het haalt oorzaak en gevolg door elkaar. ‘Het geeft een onjuiste verklaring voor de historische waardering van de grondmotieven en linkse historische trends van alle Aziatische nationalistische bewegingen zoals deze door Bung Karno werden gezien,’ aldus Roeslan Abdulgani. Gedurende 1960 reisde ik naar Cuba, om de machtsovername van Fidel Castro te bestuderen, terwijl ik eveneens in de toenmalige Belgische Congo was, Patrice Lumumba ontmoette en het Belgische dekolonisatiedrama van nabij gadesloeg. Ondanks deze pogingen mijn journalistieke werkzaamheden geleidelijk aan te verleggen, gebeurde
er altijd weer iets waardoor nieuwe betrokkenheid bij het vraagstuk Nieuw-Guinea ontstond. Ook in de wandelgangen van het gebouw van de Verenigde Naties ontmoette ik voortdurend personen, die Nieuw-Guinea ter sprake brachten. Uiteindelijk was het Zairin Zain, toen nog ambassadeur in Bonn, die de groep-Rijkens-activiteiten nieuw leven inblies. Ik sprak met hem in het gebouw van de uno. In november 1960 had John F. Kennedy bij de presidentsverkiezingen van Richard Nixon gewonnen, en de Indonesiërs zagen nieuwe kansen bij het aan de macht komen van de Democraten. Zouden de Verenigde Staten - zoals de regering-Truman met intrekking van de Marshall-hulp aan Nederland had gedreigd, indien de politionele acties in Indië niet werden beëindigd - thans bereid zijn Nederland te dwingen Nieuw-Guinea prijs te geven? Zain zou spoedig door Sukarno als ambassadeur naar Washington worden gezonden om een nieuw Indonesisch diplomatiek offensief in die richting te openen. Ik besloot de contacten met de groep-Rijkens te herstellen. Ik lunchte met Konijn en dr. M. van Blankenstein in Hotel Wittebrug. Er werden een aantal interessante opmerkingen gemaakt. Van Blankenstein was van mening, dat staatssecretaris Bot (die zich speciaal met Nieuw-Guinea bezighield) ‘aan onze kant’ stond. Hij had hem uitvoerig gesproken. Waarop Konijn antwoordde: ‘Hoe kan hij dan deze baan accepteren?’ Van Blankenstein had die dagen met Schmelzer gegeten, ‘want die adviseert De Quay over buitenlandse zaken, want daar weet de premier immers niets van! Schmelzer haat Luns en vice versa. De Quay vertrouwt Luns niet, maar er zijn altijd nog mensen op Buitenlandse Zaken, die tegen Luns opzien, want hij overdondert iedereen.’ Konijn bracht naar voren, dat er een poging zou moeten worden gedaan: ‘Ook al heeft men maar 5 percent kans van slagen, wij zullen toch moeten proberen, om een vrolijke passage betreffende Nieuw-Guinea in de regeringsverklaring te krijgen.’ ‘Wanneer onze vriend De Quay geen formateur wordt,’ meende Van Blankenstein, ‘dan moeten wij hem gaan gebruiken om in katholieke kring voor elkaar te krijgen dat Luns wordt gewipt. Wat je bij Luns nooit weet is of hij bewust liegt of de zaak gewoon niet begrijpt.’ Van Blankenstein vervolgde: ‘De Quay begrijpt nu pas hoe incompleet Luns de gang van zaken bij de Conferentie van Genève heeft voorgesteld.’Deze mededeling van de heer Van Blankenstein zou bij een latere reconstructie van de werkelijke gang van zaken bij de beslissende Geneefse conferentie van 1955-1956 wellicht de heer De Quay tot onthullende getuigenissen kunnen brengen. Ook Van Blankenstein had de Conferentie van Genève bijgewoond. Van Blankenstein vertelde verder in zijn huis in Wassenaar een ontmoeting te hebben belegd tussen Paul Rijkens en de heren Stempels, Heldring en Roethof van de Nieuwe Rotterdamse Courant, ‘en bij die gelegenheid is de nrc voorgoed omgezwaaid.’ Hij voegde eraan toe: ‘Heldring schijnt overigens een persoonlijke haat jegens Luns te
hebben.’ Van Blankenstein zegde toe die avond mr. Jaap Burger op te zullen bellen en over de stand van zaken te informeren. ‘Van de Goes van Naters woont voor mij nog dichterbij, maar die man heeft geen verstand. Bij hem zou je eerst Vive de Gaulle moeten brullen.’ ‘Of,’ antwoordde Konijn, ‘vous pouvez gonfler ma poche’.U kunt mijn zak opblazen. Henk Hofland reageerde, toen ik hem hierover vertelde, met te zeggen: ‘Van Blankenstein is een oude bever waar iedereen om moet lachen!’ Misschien. Maar niet Hofland lunchte met Schmelzer of inviteerde de hoofdredactie van de nrc bij hem thuis in aanwezigheid van Paul Rijkens, maar Van Blankenstein, een verschil van niveau in operatie, wat eveneens zo overduidelijk naar voren komt bij de uiteindelijke informatie die in Tegels lichten ontbreekt. In New York had ik reeds contact gelegd tussen de Indonesische permanent vertegenwoordiger bij de uno, Sukardjo Wirjopranoto en Van Blankenstein. Er ontwikkelde zich langzaam aan een nieuw initiatief. Van Konijnenburg was eigenlijk de zaak beu, maar ik overreedde hem in zoverre dat hij een Mercedes van de klm beschikbaar stelde om mij op en neer naar Bonn te laten rijden voor een verkenningsgesprek met Zain.De goed geïnformeerde collega Paul van 't Veer zou later rondbazuinen niet te begrijpen dat de groep-Rijkens erin trapte mij vliegbiljetten te geven en snoepreisjes te laten maken. Van 't Veer weet niet dat bij mijn bezoek aan Bonn de basis werd gelegd voor het terugbetalen aan de klm door Indonesië van ruim 5 miljoen gulden, een resultaat waarvoor ik van de heer Van den Beugel een klinkende bedankbrief zou ontvangen. De ambassadeur was, toen ik in de late ochtend arriveerde, teleurgesteld dat Konijn niet was meegekomen. Ik legde uit, dat de groep-Rijkens zeer huiverig scheen opnieuw in het geweer te komen en dat men blijkbaar mijn rapport wilde afwachten. Ik stelde voor, dat ik van Konijnenburg op het klm-kantoor in Den Haag zou opbellen om een ontmoeting te arrangeren tussen Zain en Konijn voor de volgende dag in Düsseldorf. ‘Je begrijpt dat al mijn lijnen hier worden afgetapt en hetzelfde geldt voor Nederland. Als het je niets kan schelen, ga je gang dan maar,’ aldus Zain. Ik belde Emy de Vries-Foltynski, Konijn's secretaresse, en maakte een afspraak. Op de vraag of enige collega-journalisten hem mochten bezoeken, antwoordde de ambassadeur: ‘Goed, maar dan éen of twee tegelijk. Vergeet niet dat de toestand tussen Nederland en Indonesië nu werkelijk kritiek is. Ik ben tenslotte nog de enige ambassadeur die op deze voet met belanda's spreekt.’ Ontmoeting met dr. M. van Blankenstein in Hotel Wittebrug. Hij had inmiddels opnieuw een ontmoeting met premier de Quay gehad en besproken wie van Nederlandse zijde deel zou moeten uitmaken van een geheime delegatie, om met Indonesië over Nieuw-Guinea te onderhandelen. De Quay had de naam van dr. J.H. van Roijen laten vallen. ‘Dat heb ik hem gauw uit zijn hoofd gepraat,’ aldus Van Blankenstein. Daarop was men op Hirschfeld gekomen. Ook scheen hij Schiff, die toen als gezant in Washington D.C. zat onder Van Roijen, als acceptabel te beschouwen. Van Blankenstein had in New York een gesprek met de heer SchiffLater ambassadeur in Djakarta en in 1973 nog steeds secretaris-generaal van Buitenlandse Zaken in Den Haag. gehad en voegde hier aan toe, ‘zoals die over Luns praat...’ Opvallend was, dat de Quay blijkbaar einde 1960 al naar mogelijkheden zocht om met Indonesië tot een geheim overleg te komen, of althans reële mogelijkheden wilde onderzoeken om uit de impasse te geraken. Ik kan nauwelijks geloven tenminste, dat ook de Quay zoals hij althans naar buiten uit deed voorkomen, tot februari 1962 met hand en tand aan Irian-Barat vast heeft gehouden omdat hij ook in zijn hart aan Amerikaanse ‘concrete toezeggingen’ hulp te zullen verlenen heeft geloofd. Toezeggingen die immers alleen in het brein van Luns bestonden! Toen ik opmerkte, de aanvallen van De Telegraaf en van roddelkronikeurs als Pasquino onaangenaam te vinden, antwoordde Van Blankenstein: ‘Man het is een compliment als de Telegraaf op je scheldt.’ Van Konijnenburg telefoneerde, zelf teruggekeerd uit Düsseldorf, mij in het buitenhuis van mijn grootmoeder. ‘Mijn complimenten voor je informaties. Ik ben blij, dat ik ben gegaan. Ook de heer Kouw Bian TieKouw Bian Tie was in 1973 directeur van het Internationale Monetaire Fonds in Washington D.C. was aanwezig als financieel expert van Indonesië. Ik heb de schuldenkwestie van Indonesië en de klm uitvoerig kunnen bespreken. Over veertien dagen zal ik Zain opnieuw ontmoeten, in ieder geval voor hij als ambassadeur naar Washington gaat.’ Bij terugkeer in de Verenigde Staten had ik onmiddellijk een onderhoud met ambassadeur Sukardjo Wirjopranoto die bereid was de heer Hirschfeld voor een eerste overleg te ontmoeten. Ik berichtte dit aan Konijn. Hij antwoordde onder meer: ‘Nu noem je de mogelijkheid, Hirschfeld en Sukardjo contact te laten hebben, een mogelijkheid die aan deze zijde stellig - althans in eerste aanleg - belangstelling heeft. Deze mogelijkheid zal nu op hoger niveau worden afgetast. Uiteraard zal ik je op de hoogte houden. De plaatsing van de heer Zain in Amerika is inderdaad, zoals je het noemt, “een ruggesteun” voor het gesuggereerde contact.’Brief van 19 januari 1961. Na vele contacten over en weer ontving ik op 25 januari de volgende brief van Konijn: ‘Gisteren was ik weer in Bonn. Eerst sprak ik met de heer Zain, waarna de heren Kouw Bian Tie en Sudjoko (vroeger in Den Haag) binnenkwamen. De avond voor mijn vertrek naar Bonn belde de heer Van Blankenstein mij nog op en deelde mede van jou een brief te hebben ontvangen met de categorische vraag: ‘Wat moet Nederland voor Nieuw-Guinea hebben?’ Het antwoord heeft de heer Van Blankenstein mij voorgelezen. Het is mijns inziens zeer duidelijk. Aangezien een aantal hoogmogendheden het concept nog moeten lezen, kan ik je er nu nog niets over schrijven. In ieder geval is je brief een soort “knuppel in het hoenderhok” en werkt daardoor prima. Naar mijn mening wil Nederland niets voor Nieuw-Guinea hebben, behalve het herstel van normale handelsbetrekkingen, met andere woorden dat Nederland met Indonesië gewoon - zonder privileges - handel kan drijven. De heer Zain zei in het gesprek nog, dat hij sobat kerasIntieme vriend, in het Indonesisch. was van de heer Sukardjo; dus dat als er in Amerika eventueel voorbesprekingen konden worden gevoerd, hij dit zeer zou toejuichen,’ aldus Konijn. Vandaag telefoneerde ik Van Konijnenburg in Den Haag. Hij bevestigde dat de brief van Van Blankenstein per aangetekende post was verzonden. ‘Die begint met: Van de heer Oltmans heb ik vernomen... De brief zit goed in elkaar. Jij bent volkomen in de picture,’ aldus Konijn. Ik lunchte die middag met ambassadeur Sukardjo in het gebouw van de uno. Hij informeerde mij dat president Sukarno binnenkort een bezoek aan president Kennedy zou gaan brengen. Vanaf dat moment vormde zich een plan bij mij. 1 februari ontving ik een afschrift van de heer Van Blankenstein's brief aan ambassadeur Sukardjo Wirjopranoto alsmede een begelei-dend schrijven van de heer Van Blankenstein aan mij.Brief van 28 januari 1961. Zie voor volledige tekst Appendix VI. Hij benadrukte onder meer, dat Nederland vooral veel waarde bleef hechten aan de uitvoering van het zelfbeschikkingsrecht voor de Papoea's. De Nederlandse regering had die verplichting immers niet alleen op zich genomen tegenover haar eigen publieke opinie, ‘maar ook tegenover de buitenwereld en de reeds politiek denkende Papoea's.’In New York heb ik later kennisgemaakt met zo'n politiek denkende Papoea uit Delft, Nikolaas Jouwe. Hij bevestigde mij bij die gelegenheid dat de oprechtheid van Nederland jegens bewoners van Nieuw Guinea zo diep had gezeten, dat toen zijn beweging ná de overdracht van Irian-Barat aan Sukarno probeerde gelden in te zamelen, nog geen vijfduizend gulden kon worden opgehaald, ‘terwijl Nederlanders grif 24 miljoen opbrengen wanneer het om hulp bieden aan India gaat’. Verder wees Van Blankenstein ambassadeur Sukardjo op het feit, dat nog altijd vele vooraanstaande figuren in Den Haag ervan overtuigd waren dat Sukarno erop uit was Nederland te vernederen. ‘Zij kennen de omstandigheden en gevoelens van uw president niet,’ aldus Van Blankenstein, ‘maar Indonesië werd verzocht met deze omstandigheid wel rekening te houden.’ De heer Van Blankenstein kon het weten. Hij kwam bij iedereen in Den Haag. De rotzakken, die Sukarno van het willen vernederen van Nederlanders beschuldigden, waren zelf de wraaknemers en vernederaars, die niet tegen hun verlies op konden! Omdat ik wist dat Van Blankenstein intensieve contacten met Jaap Burger had gehad, viel het mij op dat de fractievoorzitter van de pvda in de Tweede Kamer vier vrij agressieve vragen betreffende Nieuw-Guinea aan de premier stelde, waarvan de teneur nu was of dit gebiedsdeel misschien onder de vlag van de uno thuishoorde. Ook Burger kreeg het nog altijd niet door zijn keel de Papoea's ruiterlijk als onafscheidelijk deel van Indië mee af te schuiven. Van Konijnenburg belde vanuit Den Haag naar New York en bevestigde dat men met man en macht, met vereende krachten aan een mandaat van de regering werkte om op het hoogste niveau in stilte met de Indonesiërs over Irian-Barat te gaan praten. ‘Het kabinet gaat akkoord,’ aldus Konijn, ‘alleen Luns houdt de zaak nog tegen.’ Dit was februari 1961 notabene! Goethe heeft het reeds gezegd, dat de haat, die hier werd beschreven, ‘het sterkst en het wreedst is waar men de laagste graad van cultuur en innerlijke beschaving treft.’ De wijze waarop onze vriend Luns zijn beleid inzake Sukarno en Indonesië voerde deed mij dan ook sterk aan deze uitspraak denken. Schmelzer zou Luns' obstructie later bevestigen. Hij schreef: ‘De
felste tegenstander van overleg met Indonesië (ten tijde van het kabinet-De Quay) was zonder twijfel Luns.’ De oud-minister vervolgde: ‘Hij laat geen gelegenheid voorbijgaan om een opening tot een dergelijk gesprek af te sluiten. Zo concipieert hij begin september (1961) een passage voor de Troonrede, waarin staat dat met Indonesië “geen gesprek over Nieuw-Guinea mogelijk is, omdat dit land het zelfbeschikkingsrecht van de Papoea's niet erkent”.’Het Verschijnsel Schmelzer. Pagina 107. Heftige discussies in het kabinet. Luns kreeg zijn zin. Van Konijnenburg bevestigde met dit telefoontje, dat mijn gesprekken met ambassadeur Sukardjo, en het daaruit voortgekomen voorstel van een ontmoeting in New York, evenals de brief van de heer Van Blankenstein aan Sukardjo met afschriften aan tal van hooggeplaatste Nederlanders, in Den Haag explosief hadden gewerkt. Hij vroeg mij Sukardjo dienovereenkomstig in te lichten. Jolle Jolles, president-directeur van het Algemeen Nederlands Persbureau schreef mijBrief van 13 februari 1961. dat mijn gesprekken met de hoofdredacteur van Het Vaderland, Van Wijk, waar ook éenmaal dr. M. van Blankenstein bij tegenwoordig was geweest, vruchten hadden afgeworpen. ‘Er zijn twee dingen die belangrijk zijn. Ten eerste had ik een week of twee geleden een interessant gesprek met een tweetal kamerleden van de wd en voorts heb je bepaald succes gehad met Het Vaderland. Er verscheen een interessant hoofdartikel, waarvan vele vrienden van mij zeiden: “Het Vaderland is kennelijk ook om.” Het staat voor mij vast dat het front momenteel in beweging is. Het is wel laat, maar enfin, je hebt je best gedaan.’ Bliksembezoek aan Nederland. Eerst een gesprek met Emile van Konijnenburg. ‘Aan het zogenaamde zelfbeschikkingsrecht voor de Papoea's, wat van Luns zo nodig moet, zal een punt geluld moeten worden,’ aldus Konijn. ‘De Indonesiërs moeten begrijpen dat dit in de wereld van vandaag een hot issueHeet hangijzer. is.’ Hij vervolgde: ‘President Kennedy is bezig zijn nevenproblemen op te lossen, opdat hij aan de hoofdschotel, de Sowjet-Unie, kan beginnen. Hij wil aan Sukarno, Luns en Nieuw-Guinea geen kind meer hebben. En waar de Papoea zelf zou liggen bij een overdracht? Laat Nederland dan voor tien jaar de finan-ciering van het gebied aanhouden, wanneer zij zo nodig een boodschap aan Nieuw-Guinea moeten hebben. Je papieren zijn de laatste tijd gestegen, want de partituren klopten. Jouw brieven en die van Van Blankenstein bleken identiek te zijn. Indonesië zou natuurlijk enkele positieve uitlatingen moeten doen, want dan kan men in Washington tenminste stellen: wat is er van Nederlandse zijde gekomen? Daarom was het belangrijk dat Subandrio onlangs iets in de richting van een oplossing in uno-verband heeft gezegd,’ aldus Van Konijnenburg. ‘Zelfs een man als Van den BeugelVan den Beugel was in die dagen zojuist afgetreden als secretaris-generaal van Buitenlandse Zaken. denkt nog altijd dat Sukarno erop uit zou zijn Nederland te vernederen. Ik heb hem toen gevraagd: “Ken je Bung Karno eigenlijk?” Nee, dat duidelijk niet. Wij hebben toen een weddenschap voor duizend gulden gesloten hoe het met de Nieuw-Guinea-zaak zou aflopen.’ Kort bezoek aan de woning van de heer Van Blankenstein, Konijnenlaan 3. Hij vertelde: ‘Iedereen in Den Haag kent langzamerhand mijn rapport aan Sukardjo. Ook de heer Patijn (pvda) kwam erover praten. Van een gesprek met Sukarno in bijvoorbeeld Washington zou ik veel verwachten. Het is verbluffend hoe ver Luns deze week in de Kamer bij de Nieuw-Guinea-debatten is gegaan, maar dat hebben veel kamerleden nog niet begrepen. Trouwens, ScheltemaDiplomaat en later ambassadeur in Djakarta. Persoonlijke vriend van Luns. had zijn rede geschreven. Die had ik gesproken. Na inzage van mijn Sukardjo-brief kwam Schmelzer enkele dagen later bij mij en zei: ‘Jouw opvatting van het zelfbeschikkingsrecht is toch wel kras,’ waarop ik antwoordde: ‘Ik heb het zó geschreven, dat als de Indonesiërs in het spek zouden bijten er een opening zou zijn.’ Van Blankenstein was geïnteresseerd om een persoonlijk gesprek met president Sukarno te hebben. ‘Pas als ik dit heb gehad kan ik nuttig werk doen. Als ik nu al met Luns over Nieuw-Guinea zou gaan spreken zou het een showdown worden. Ik heb nog altijd gezag bij hem en dat moet ik niet nodeloos gaan overladen. Pas als ik iets positiefs in handen heb moet ik bij die man gaan werken.’ ‘Luns heeft Paul Rijkens gezegd,’ aldus Van Blankenstein, die tot de intieme kring van vrienden van de oud-Unileverdirecteur behoorde, ‘dat zelfbeschikking voor de Papoea's een conditio sine qua non is. Ik weet, dat prins Bernhard in de hele affaire onder invloed staat van Rijkens. De koningin, als politieke figuur, moet natuurlijk veel voorzichtiger zijn.’ Van Blankenstein lardeerde zijn gesprekken met anekdoten. ‘Toen ik in 1947 met Jan Schouten over de kwestie Indonesië sprak, zei
hij: “God heeft ons dáar de macht gegeven. Wij mogen Indië niet loslaten.De heer Schouten, rechts politicus en ‘latterday’ Wawelaar. Wij moeten vooral niet met rebellen gaan onderhandelen als Sukarno.” Ik heb toen gezegd: “Wat hebben wij met Philips ii ge- daan?” “Ja,” antwoordde Schouten, “dat hebben de Indonesiërs ook gezegd. Maar Spanje had haar privileges gehouden.” Waar ik op antwoordde: “Ja, en de Indonesiërs hadden er geen...”’ Van Blankenstein was van mening, dat er een poging moest worden ondernomen om mr. G.B.J. Hiltermann een officieel interview met president Sukarno te laten hebben, liefst in Washington D.C. tijdens het aanstaande officiële bezoek aan president John F. Kennedy op 24 en 25 april 1961. Ik bracht deze suggestie in New York aan ambassadeur Sukardjo Wirjopranoto over. ‘Het zou het beste zijn,’ aldus Pak Kardjo, ‘als jij hierover een brief aan Bapak maakt. Vrijdag gaat de koerier.’Gesprek in het gebouw van de uno op 15 maart 1961. Brieven van mij aan president Sukarno gingen die dagen via de diplomatieke koerier. Later zou Subandrio hier een stokje voor steken. Kort daarop besprak ik deze mogelijkheid met persattaché Yusuf Ronodipuru: ‘Is er niemand anders? Heeft Hiltermann niet bij het uitbreken van de prri-opstand op Sumatra in 1958 over de Nederlandse radio gezegd: “Nu is het met meneer Sukarno gedaan!”’ In de ochtend arriveerde de nieuwe Indonesische ambassadeur in de Verenigde Staten, dr. Zairin Zain met de ss United States in New York. In gezelschap van zijn 75-jarige vader, professor Zain, kwam hij in de middag al naar het gebouw van de Verenigde Naties. Wij dronken koffie in de diplomatenlounge. In Bogor had de ambassadeur een laatste gesprek met Bung Karno gehad alvorens naar Amerika te reizen om zijn geloofsbrieven aan president Kennedy te overhandigen. De president was volledig ingelicht over de verschillende activiteiten om een doorbraak te bewerkstelligen in de Nieuw-Guinea-zaak. Zain was onmiddellijk tégen een televisiegesprek van Hiltermann met zijn president. ‘Dat zou kunnen worden uitgelegd, alsof Bung Karno met een persoonlijke verschijning via de beeldbuis Irian-Barat zou willen kopen. Politiek gezien kan dit niet. Dat zou pas kunnen wanneer hij Irian in zijn zak heeft. Probeer jezelf maar in de positie van een politicus of staatsman te plaatsen.’ Zain was wél van mening, dat het nuttig zou kunnen zijn wanneer Sukarno in Washington een niet voor de publiciteit bestemde ontmoeting met Van Blankenstein zou hebben. Tenslotte vertelde Zain, dat toen hij bij de president naar voren bracht, dat ik weer
een bezoek aan Indonesië wilde brengen, deze antwoordde: ‘Wim kan komen, maar laat hem eerst nog harder werken.’ Enige tijd geleden had ik eveneens contact gelegd tussen mijn Nijenrodevriend en oud-collega bij het Algemeen Handelsblad, Henk Hofland, en Van Konijnenburg. Ik had er bij de groep-Rijkens op aangedrongen Hofland in te schakelen bij het bewerken van de publieke opinie inzake het uitzichtloze beleid van De Quay-Luns. Vlak na elkaar ontving ik twee brieven. Van Konijnenburg16 en 24 maart 1961. vroeg of ik hem kon informeren wie een zekere Ujeng Suwargana was, die op hoog niveau in Nederland de ronde deed. Wie Ujeng was schreef Hofland mij.Brief van 21 maart 1961. ‘Er loopt hier op het ogenblik iemand rond, die Ujeng Suwargana heet en een grote vriend van Nasution is. Hij komt hier de publieke opinie peilen en mogelijkheden voor een Irian-regeling onderzoeken. Toevallig ken ik de man NiessenDe heer Niessen was verbonden aan de Bezige Bij, en was een vriend van Nasution., bij wie hij logeert. Ik heb hem dus met een aantal dingen kunnen helpen. Ten eerste heb ik zelf met Ujeng gesproken - hij wist mij uitvoerig over jouw prijzenswaardige activiteiten in te lichtenHet was een onaangename ervaring in Hoofdstuk 3 (‘Nieuw-Guinea’) van het boek Tegels lichten van Hofland over mijzelf terug te vinden ‘iets circusachtigs aan de groep-Rijkens-activiteiten verleend te hebben’, terwijl Hofland alle pogingen van deze lobby opzettelijk belachelijk maakte, bagatelliseerde en in strijd met de waarheid zijn lezers opdiste, terwijl hijzelf, zij het aan de randjes, pogingen heeft ondernomen een bescheiden partijtje mee te blazen. - en toen ik zei dat wij uiterst goede vrienden waren, was het helemaal in orde. Eerst heb ik Konijn opgebeld, en die heeft, terwijl ik er op Konijn's verzoek bij was, een lang gesprek met hem gehad over het bekende chapiter. Al vlug hadden zij een oplossing voor de overdracht van Nieuw-Guinea bekokstoofd, waarmee zij geweldig waren ingenomen, maar die net als alle andere oplossingen hier niet zomaar aanvaardbaar is. Het vervelende van de zaak is, dat iedereen die hier nuchter denkt op het gebied van de buitenlandse politiek, absoluut geen verstand heeft van wat er op het niveau van de Nederlandse binnenlandse politiek haalbaar is. Konijn zou Ujeng intussen in contact brengen met een staatssecretaris, waarin ik overigens ook niet veel fiducie heb, en wat belangrijker is, hij zou proberen om Ujeng in contact te brengen met Luns.’ Hofland schreef verder, dat hij een aantal afspraken voor Ujeng had gemaakt met vooraanstaande journalisten. ‘Het belangrijkste is dat hij, ook door mijn bemiddeling, gaat praten met Heldring (nrc), die weer een goede vriend heeft, Hugo Scheltema. Scheltema is een ambtenaar van Buitenlandse Zaken en een betrekkelijk dikke vriend van Luns.’ Van Konijnenburg arriveerde in New York en reed rechtstreeks van de luchthaven Idlewild - nu Kennedy Airport - naar het restaurant Peking om samen met ambassadeur Sukardjo Wirjopranoto en mij te eten. Hij rapporteerde, dat er nog steeds beweging in de Irian-geschiedenis zat en dat prof. mr. F.J.F.M. DuynsteeLater rector magnificus in Nijmegen en vaste medewerker van De Telegraaf. samen met Luns een fractievergadering van de kvp had bijgewoond. Het zou diepe indruk hebben gemaakt, toen Duynstee aldaar verklaarde ‘dat de kvp met haar starre Nieuw-Guinea-beleid niet anders deed dan de Indonesische communisten in de kaart te spelen.’ Konijn zei verder van mening te zijn, dat wanneer men maar een voor beide partijen aanvaardbare formule zou weten te vinden om de Papoea's over te dragen, hij ervan overtuigd was dat Luns de eerste zou zijn om zich in te spannen die formule uit te voeren. ‘Hij wil immers de geschiedenisboekjes in, dat hij en niet zijn opvolger de zaak heeft geregeld. Wat mij betreft mag Luns in het Haagse bosje komen te staan. Dan hebben de hondjes iets om het tegenaan te doen. Als er maar een oplossing komt. Er moet een formule worden gevonden, die niemand verder begrijpt, zonder er een beduimeld label op te plakken.’ ‘Wij zouden niet meer het woord soevereiniteitsoverdracht moeten gebruiken,’ aldus ambassadeur Sukardjo. ‘Dat is het tere punt in Nederland. Wij zouden moeten spreken over de administrative controll ten aanzien van de residentie Nieuw-Guinea. Het gezag over die residentie zou weer bij Indonesië kunnen komen te liggen en dan zouden wij kunnen aanhaken aan artikel 2 van de akkoorden van de Ronde-tafelconferentie en de brief van minister Van Maarseveen. Wij, van onze kant, zullen dan beloven dat de Papoea's anak masIn het Indonesisch: grote broer. van Indonesië zullen worden.’ Samen met Van Konijnenburg vloog ik naar de Amerikaanse hoofdstad om een bezoek te brengen aan dr. Zairin Zain. De ambassadeur herhaalde dat hij op paleis Bogor een afscheidsbezoek aan zijn presi-dent had gebracht. Sukarno zou tot driemaal toe met nadruk hebben onderstreept, dat hij bij een oplossing van het Nieuw-Guinea-conflict naar Den Haag wilde gaan. ‘Ik heb een afspraak met hem, dat ik hem het Rijksmuseum zal laten zien,’ merkte Konijn op. Zain noemde een afscheiding van Nieuw-Guinea van Indonesië de balkanisatie van de Indonesische archipel: ‘voor ons een doodgevaarlijke zaak.’ Hij vervolgde: ‘Bovendien staat immers vast dat de Papoea's niet op zichzelf kunnen staan? Een dergelijk losweken van Nieuw-Guinea zou slechts het communisme in de kaart spelen, dat heb ik ook hier in Washington duidelijk naar voren gebracht. De Sowjets dringen momenteel overal door in Azië.Premier Nikita Khrushchev had in februari 1960 een staatsbezoek aan Indonesië gebracht. De westerse pers schreeuwde opnieuw moord en brand. Sukarno dreef naar communisme af. Toch publiceerde Time de volgende confrontatie. Sukarno: ‘Indonesisch socialisme is geen streng socialisme. Het richt zich op een goed leven voor iedereen zonder uitbuiting.’ Khrushchev: “Nee, nee, nee! Socialisme moet betekenen, dat iedere minuut wordt uitgedacht - een leven gebouwd op berekening!’ Sukarno: ‘Maar het le- ven is geen robot!’ Dat is gevaarlijk voor ons. De bewapening van Indonesië is op zijn minst gelijk aan die van Australië. Ik heb de indruk dat deze nieuwe regering van John F. Kennedy beslissingen durft te nemen, vandaar ook dat het Kremlin de internationale politiek momenteel op scherp stelt. Wat kunnen wij in Indonesië doen, wanneer de Sowjet-Unie ons de helpende hand biedt op Nieuw-Guinea.’ Zain verklaarde met nadruk: ‘Bung Karno is de kruisvaarder tegen het kolonialisme en imperialisme die zijn Indonesia Merdeka niet zal hebben voltooid voordat de kwestie Irian is afgewerkt. Allereerst moet nu bij het zoeken van een oplossing de goede trouw worden vastgesteld. Details zouden en petit comité kunnen worden uitgewerkt.’ Van Konijnenburg meende dat het van groot belang was, indien dr. Paul Rijkens naar Washington zou komen. Hij kende Dean RuskMinister van Buitenlandse Zaken van Kennedy en Johnson. sedert vele jaren, ook door de door prins Bernhard georganiseerde Bilderberg-conferenties. Ook deelde Konijn mede, dat hij door dr. Kouw Bian Tie vanuit Londen was opgebeld, en dat Indonesië besloten had thans een schuld van 5 miljoen gulden aan de klm over te maken. Zain zei hierover: ‘Het leek toen wij in Düsseldorf overlegden bijna onmogelijk om dit er in Djakarta door te krijgen, maar Kouw en ik hebben het weten te verkopen. Opnieuw hebben wij van onze kant gedaan wat wij konden. Het woord is thans aan u.’ Dr. Zain zou president Sukarno bij diens officiële bezoek aan Washington in mei tot Hawai tegemoet reizen. Er werd afgesproken, dat ik het gezelschap in Los Angeles zou opwachten en dat Zain mij zou influisteren of het raadzaam was een afvaardiging van de groep-Rijkens naar de Amerikaanse hoofdstad te zenden om met president Sukarno overleg te plegen. Dr. M. van Blankenstein viel als actief lid van de groep-Rijkens uit. Hij had Van Konijnenburg een brief voor mij meegegeven. ‘Ik zie het nut van mijn bemoeiingen niet meer in. Daarom kan ik mij er ook niet voor lenen naar Washington te komen om Sukarno te ontmoeten. Wat wij hier bereikt hadden ligt intussen in diggelen. Wij hoeven Hirschfeld niet meer te vragen met de Indonesiërs te gaan praten, waartoe hij gaarne bereid was. Waarom zou ik mij nog druk maken? Ik heb een Indonesische vriend van Nasution op bezoek gehad.Ujeng Suwargana was ook bij Van Blankenstein op visite geweest. Nasution was bezorgd omdat hij grote narigheid voorzag. Er waren anti-Nederlandse elementen in de Indonesische regering, die het volgende hadden uitgedacht: Indonesië moest incidenten uitlokken. Dan kwam de kwestie vanzelf voor behandeling in de Verenigde Naties en moest Nederland vanwege de tegenwoordige samenstelling van de uno vanzelf verliezen. Ik zie die Macchiavellietjes de hoofden al bijeen steken. De diplomatieke correspondent van de Londense Times schrijft dat het voortdurend praten van Indonesië over Nederlandse provocaties heel sterk herinnerde aan de methoden van Hitler...’ Van Blankenstein beklaagde zich ook over een brief van mij aan hem waarin ik erop had gewezen, dat de enige methode om snel tot een oplossing te komen druk van de Verenigde Staten van Amerika op Den Haag zou zijn. ‘Hoe zou ik de heer Rijkens nu nog een reis naar Amerika voor dat doel kunnen aanbevelen?’ Ik concludeerde dat wij zonder Van Blankenstein verder moesten. Van Konijnenburg zei hierover: ‘Laat Van Blankenstein maar schieten als hij niet wil. Het schijnt dat Luns tegen zijn zoonDe zoon van Van Blankenstein was als diplomaat verbonden aan de ambassade in Londen. heeft gezegd: “Uw vader laat zich door Oltmans bij de neus nemen.”’ In tegenstelling tot Van Blankenstein en anderen was ik er langzamerhand diep van overtuigd, dat de enige methode om aan het geklier over de Papoea's in Den Haag een beslissend einde te maken, zou zijn om de top van de regering-Kennedy ervan te doordringen, om Khrushchev te citeren, dat het merendeel van de Haagse bewindslieden met een visgraat dwars in de keel zat, en er niet voor durfde uitkomen, dat men de zaak van A tot Z verkeerd, en in strijd met een realistische analyse van de mogelijkheden in Azië in de jaren vijftig, had aangepakt. Dat het daarom een dwingend Nederlands belang zou zijn - zoals reeds in 1957 in ons adres aan de Staten-Generaal werd gesteldZie Appendix II. - om spoorslags het Nederlandse leger op Irian-Barat op de
Karel Doorman te zetten en naar huis te varen. Bovendien was ik er meer dan ooit zeker van, dat Luns sedert jaren uit zijn duim had gezogen, dat de Amerikanen ons, ‘als puntje bij paaltje kwam’, zoals de freule dat noemde, militair te hulp zouden komen. Het is opmerkelijk dat ook drs. Schmelzer toen het kalf verdronken was manmoedig stelde: ‘Tot op de dag van vandaag (1973) zweert Luns bij de waterdichtheid van de garanties voor diplomatieke en militaire steun, die hij van de Amerikaanse regering zou hebben gekregen.’ Verderop: ‘Maar eerlijk gezegd, zijn mij geen harde uitspraken van Amerikaanse zijde bekend, dat ik zelf de overtuiging had, dat die steun ook daadwerkelijk zou worden gegeven.’ Twijfel over deze Amerikaanse toezeggingen wordt in Schmelzer's memoires als het enige geschilpunt tussen hem en Luns aangemerkt.Het Verschijnsel Schmelzer. Pagina 105 en 106. Willem Drees gaf er dezer dagen in een gesprek met Amsterdamse studentenGesprek in Den Haag, 28 mei 1973. de draai aan, dat John Foster Dulles tijdens een navo-conferentie in Kopenhagen in 1958 de heer Luns zou hebben verzekerd, dat de Verenigde Staten achter Nederland stonden in de kwestie Nieuw-Guinea. Luns had deze uitspraak onmiddellijk aan minister-president en kabinet gerapporteerd; ‘maar,’ voegde Drees eraan toe, ‘ik stond er wat sceptisch tegenover en zou het prettiger hebben gevonden, wanneer deze toezegging van Dulles op schrift had gestaan.’ De studenten vroegen: ‘Was dát dan de basis waarop Luns al die jaren het beleid van het koninkrijk in Azië liet steunen? Was er niemand bij geweest toen Dulles dit aan Luns c.s. meedeelde?’ Volgens oud-premier Drees was er inderdaad niemand bij geweest. Wat een opmerking in Schmelzer's memoires dubbel zo interessant maakt, namelijk dat hij, Schmelzer, enige raadsman op het gebied van de internationale politiek van premier De Quay tijdens diens premierschap (en nu komt het) ‘De Quay in de strijd tegen de vrijwel ongecontroleerde solo-inzichten van de vrijwel oncontroleerbare solist (Joseph Luns) had moeten adviseren.’Het Verschijnsel Schmelzer. Pagina 84. Voor mij was sedert 1958 de situatie volmaakt duidelijk. Luns bedonderde De Quay zoals hij Drees had misleid. Van Roijen, Schmelzer, freule Wttewaall van Stoetwegen en alle andere heldere kopstukken in de vaderlandse politiek die de ‘charlatan Luns’Uitspraak van Roeslan Abdulgani, oud-minister van Buitenlandse Zaken van Indonesië, tijdens een bezoek te mijnen huize in het voorjaar van 1973. dóor hadden waren blijkbaar niet bereid de kaarten in het landsbelang op tafel te gooien. De groep-Rijkens, in wezen al evenzeer een club van bangerds, bevreesd eigen reputatie en goede naam of faam in het lieve vaderland te verliezen, bang ook voor het ‘Oranje boven’-gebrul van De Telegraaf, wilden wel, maar schoten ook niet bijster op. Ik nam een beslissing. In Djakarta had ik in 1957 bovengronds gewerkt met een adres aan de volksvertegenwoordiging, met het bedroevende resultaat dat ik mij in de Verenigde Staten kon vestigen als politiek refugié van het bewind-Drees-Luns. Ditmaal besloot ik ondergronds te werk te gaan. Ook de heren van de groep-Rijkens lichtte ik niet in, want men zou zich links en rechts hartverlammingen geschrokken zijn, wanneer men had geweten wat mijn plan was. Die eerste dagen van het regime van Kennedy was Walt W. Rostov
de voornaamste adviseur op het Witte Huis inzake de buitenlandse politiek. President Kennedy zou hem later wegpromoveren naar het ministerie van Buitenlandse Zaken. Rostov werd opgevolgd door Mc George Bundy. Ik had de heer Rostov in de zomer van 1960 tijdens een conferentie van studenten in Connecticut ontmoet. Beiden hadden wij dit symposium toegesproken en omdat mijn inzichten met die van Rostov schril contrasteerden had op verzoek van de studenten een debat plaatsgevonden, waar ik met Rostov, vooral inzake de Amerikaanse politiek in Azië, in de clinch was gegaan. Ik kende hem dus. Ik vroeg een gesprek aan. Spoedig schreef hij bereid te zijn mij op het Witte Huis te ontvangen.Brief van 30 maart 1961 (zie Appendix VII). 5 april 1961 kwam ik om 10.00 uur Rostov's werkkamer binnen. Hij had éen uur de tijd. Daarna moest hij een gesprek tussen premier MacMillan van Engeland en president Kennedy bijwonen in een andere vleugel van het Witte Huis. Het werd een levendig gesprek. Ik laat bij zulke gelegenheden liefst eerst de gastheer enige van zijn eigen inzichten etaleren. Zichzelf een klap op de knie gevend, aldus noteerde ik die ochtend in mijn dagboek, zei Rostov: ‘Wat wil Sukarno toch van ons? Eerst wacht hij tot wij hier een andere regering hebben en nu hoopt hij dat wij druk op Den Haag zullen gaan uitoefenen. U weet, ik behandel op het ogenblik de kritieke situatie in Laos voor de president. De vorige week ben ik vier dagen thuisgebleven om de situatie in Azië te analyseren. Ik ben tot de conclusie gekomen dat ons daar een oorlog van formaat te wachten staat. President Kennedy en ik zijn beiden in een oorlog opgegroeid, dus komen uit een oorlogsgeneratie voort. Wij zullen niet toelaten dat nog meer grondgebied door de communisten wordt buitgemaakt. Wij zullen de Sowjets niet beledigen maar wij zullen tegelijkertijd pal staan.’ Daarop liet hij de dreiging horen: ‘En laat Sukarno er maar voor zorgen, dat hij het niet aan de stok krijgt met de Zevende vloot!Voor Luns, die dit immers graag wilde, zou deze opmerking voldoende zijn geweest, om het buitenlandse beleid van het koninkrijk op te baseren en mariniers naar Hollandia te zenden, ‘want de grote broer Amerika zal ons te hulp komen’. Ik begreep dat Rostov, op de hoogte van mijn nauwe betrekkingen met Sukarno en de Indonesiërs, een proefballonnetje, een par manière de dire losse flodder opliet, welke ik overigens meende goed te kunnen gebruiken voor iets geheel anders. Wij mogen hier Sukarno wel. En wij nemen hem volkomen ernstig. Indonesië is bovendien een belangrijke mogendheid. Voorlopig zullen wij het spel dat hij met de Indonesische communisten speelt laten rusten, ook al schijnt hij zelf van mening te zijn dat hij hen in de hand kan houden. Maar waarom concentreert Sukarno zich niet eerst op de ontwikkeling van zijn land? Zij hebben daar momenteel een acht-jarenplan dat belangwekkend is.’ Na deze cadenza vroeg Rostov mij het doel van mijn bezoek uiteen te zetten. Ik overhandigde hem een memorandum van 11 pagina's. Hierin vervatte ik de voornaamste argumenten van de groep-Rijkens vóor overdracht van Nieuw-Guinea en ik gaf mondeling de toelichting, wie lid waren van deze lobby. Ook legde ik nadruk op het feit, dat prins Bernhard bijzonder met de heer Rijkens was bevriend, en dat hij, alhoewel hij geen daadwerkelijke rol kon spelen als lid van de koninklijke familie, toch zeker sympathiseerde met de mening van Rijkens in deze kwestie. Rostov zei enkele avonden later met minister Luns bij Van Roijen
te zullen dineren. Het zou een belangwekkende zaak kunnen worden Luns bij een volgend televisiegesprek eens de vraag te stellen, in welk jaar hij zeker heeft kunnen weten dat de Amerikanen uiteraard nooit de Zevende vloot zouden inzetten om Nieuw-Guinea voor Nederland te behouden. Eisenhower niet en Kennedy niet. Waarom heeft de bewindsman niet ogenblikkelijk de bakens verzet toen Van Roijen sedert 1960 uitdrukkelijk Den Haag deed weten dat wij er alléen voorstonden. Waarom wilde Luns ten koste van het land zijn partijtje poker met Bung Karno coûte que coûte uitspelen en verliezen?Rostov publiceerde in 1973 memoires, ‘The Diffusion of Power’, 1957-1972, the Macmillan Company, New York, waarin Luns in het geheel niet voorkwam, waarin Sukarno in de Index als ‘Prince Sukarno’ prijkte, waarin Kennedy's adviseur Sukarno's Pantja Sila en nasakom door elkaar haspelde (pagina 193), de mening verkondigde dat de Kennedy's ‘de pest hadden aan Sukarno’ en Sukarno zou hebben gezegd tegen jfk, ‘Mijnheer de President, Geef Irian Barat aan mij, alstublieft, geeft U het aan mij,’ wat nonsense van Rostov was om Sukarno's woorden uit hun verband te presenteren. Van het Witte Huis nam ik een taxi naar de Indonesische ambassade aan Massachusetts Avenue. Ik werd direct in de werkkamer van Zain toegelaten. Ik deed verslag van mijn gesprek met Rostov. De ambassadeur deelde mijn mening, dat Rostov's insinuatie betreffende de Zevende vloot uitgespeeld diende te worden, ten einde de Amerikaanse houding inzake Nieuw-Guinea duidelijker en in het openbaar op scherp gesteld te krijgen. Hij riep zijn militaire attaché, prins Surjo Sularso, binnen. Er werd een telegram in code aan generaal Nasution gezonden. Bij een lezing op de Michigan State University in Benton Harbor, vijf dagen na mijn gesprek met Rostov, maakte ik melding van mijn
gesprek op het Witte Huis waarbij met de Amerikaanse Zevende vloot werd geschermd. ‘Indonesië is thans in de stemming,’ zo schreef de News Palladium onder een kop over de hele breedte van de voorpagina (local talk has global impact) ‘om Irian-Barat te bevrijden, of Amerika met de Zevende vloot dreigt of niet.’ Ik vertelde de studenten: ‘Persoonlijk lijkt het mij niet verstandig, wanneer uw land big stick-methoden op die wijze hanteert in deze delicate zaak.’ Ik legde deze verklaring publiekelijk af, omdat ik wist dat zij dan op het Associated Press-net zou komen. Ik wist, als journalist, dat Rostov had zitten pochen, en dat ik zijn verklaring vooral niet te ernstig moest opvatten, omdat zijn woorden absoluut niet door de Amerikaanse politieke realiteit of door president Kennedy waren gedekt. De woorden van Rostov waren voor iedere accurate luisteraar thuis in het spel der wereld-diplomatie niet anders dan dreigementen in de proefballonnetjes klasse slechts bestemd voor weetgierige journalisten. Dat onze Luns zich dergelijke praatjes, hem door Dulles op de plee in Kopenhagen op de mouw gespeld, à tort et à travers en in naam van het koninkrijk vastklampte, is eigenlijk nauwelijks te geloven. Laat Van Roijen de Kamer Commissie voor Buitenlandse Zaken maar eens verslag doen van wat er in april 1961 tijdens een diner op de ambassade in Washington in werkelijkheid door hem zelf, Rostov en Luns is gezegd. Mij dunkt, dat men tot interessante ontdekkingen zou komen. Wij weten nu door het Watergate onderzoek van de Amerikaanse Senaat dat dergelijke verhoren in een vrije democratie mogelijk zijn. Waarlijk een kluifje voor onze nieuwsarme televisie rubrieken om zo'n kruisverhoor met Van Roijen live uit te zenden! Drie dagen na mijn redevoering in Michigan ontkende het Witte Huis via woordvoerder Andrew Hatcher (13 april, 1961) dat enig adviseur van president Kennedy ooit een dergelijke opmerking tegen een Nederlandse journalist had gemaakt. Ook Indonesische bladen, zoals bijvoorbeeld de Indonesian Observer van 13 april 1961, berichtten het incident met Rostov. De Telegraaf miste de zaak waarschijnlijk, omdat de Haagse Courant er op pagina éen reeds melding van had gemaakt. Nadien hebben de Verenigde Staten het woord Zevende vloot in verband met Nieuw-Guinea niet meer laten vallen. Vervolgens bracht ik Zain rapport uit van mijn missie inzake Nieuw-Guinea op het Witte Huis. Wij spraken enkele uren. De ambassadeur zei onder meer: ‘De zelfbeschikking die Nederland op de Papoea's wil toepassen komt niet voort uit oprecht nationalisme. Het is niet anders dan een puur negatieve zet gemikt op Sukarno, en allerminst geboren uit het volk van de Papoea's zelf, dus niet te vergelijken met Nigeria of Angola. Wat Nederland doet is een verkrachting van de betekenis van het zelfbeschikkingsrecht. De Papoea's worden opgestookt om zich af te scheiden en los te maken van Indonesië. Juliana en Luns misbruiken Nikolaas Jouwe. Het is een actie die niet uit waarachtige innerlijke overtuiging voortkomt. Wat zijn de ar-gumenten van de Nederlandse diplomaten in de uno? De Nederlanders ontplooien een geweldige activiteit omdat zij met zichzelf niet in het reine zijn. Als Nieuw-Guinea maar niet naar Indonesië gaat, dan is alles goed. Daaruit blijkt trouwens hun onoprechtheid tegenover de Papoea's. ‘De westerse pers is alleen maar negatief en destructief ten aanzien van Sukarno. Men kent hem niet. Eens zal de persoon van Bung Karno naar waarheid worden beschreven. Sukarno zoekt een weg voor ons, een weg waar wij Indonesiërs ons zelfvertrouwen in kunnen vinden. Hij stimuleert ons, in de kunst, het houtsnijwerk van Bali, de schilderkunst, de architectuur, de nieuwbouw, de Pan-Aziatische Spelen, vernieuwingen op allerlei gebied, maar het Westen wil het krachtige en componerende in de persoon van Sukarno niet erkennen. De geschiedenis zal later Bung Karno pas begrijpen en waarderen. Het Westen wil hem nu nog altijd niet als nation-builder accepteren. In die Nieuw-Guinea-geschiedenis zie je pas waar een klein land klein in kan zijn. Nederland verlakt niet alleen zichzelf en de Papoea's, maar zij vechten tegen de bierkaai. Ik zou willen, dat ik de Tweede Kamer zou kunnen toespreken. Men vergeet in Den Haag, dat Nederland een stempel op Indonesië heeft gedrukt. Dit stempel is de kern van de band tussen onze landen. Wij voelen dat zéer, zéer diep aan. De huidige situatie doet zelfs pijn. Nederland zou zich moeten aanpassen aan de nieuw ontstane situatie en met dit hypocriete gedoe ophouden. Onze generatie van Indonesiërs, en daar behoren Bung Karno, Hatta, Pak Ali, Nasution, Bandrio en vele anderen toe, krijgen nog altijd een brok in de keel als het om Nederland gaat. Deze gevoelens is Nederland nu aan het wegwerken. De innerlijke verbondenheid is er nog altijd, ook bij Bung Karno, die de innerlijke ontroering kent om nog altijd naar Holland te willen gaan. Waarom wil Nederland niet van Irian af? Is het gekwetste trots, ijdelheid? Nederlanders kunnen Sukarno dus niet luchten. Maar Sukarno is in dit opzicht niet belangrijk. Het gaat bij Bapak om het symbool. Waar wij nu over spreken zijn de betrekkingen tussen twee landen. Nu heb ik dan geregeld dat de klm die 5 miljoen gulden zal krijgen. Het lijkt wel of Nederland alleen op uiterlijke symptomen reageert, en niet op de diepere banden tussen twee landen in wil gaan. Wij in Indonesië bevinden ons in een louteringsproces om onszelf te vinden, om onszelf in balans te krijgen. Als een blinde zoeken wij onszelf, maar wij worden al veroordeeld voor wij een kans krijgen. Waar blijft men in Nederland met zijn christelijke en ethische motieven?’ Zain, die als adviseur van de Indonesische delegatie bij de Conferentie van Genève in 1955-1956 het optreden van onze bewindsman van Buitenlandse Zaken nauwkeurig had geobserveerd, typeerde Luns als ‘een studentikoze, joviale boerenpummel, die zeer luid kan lachen, maar allesbehalve een diplomaat is.’Zain studeerde economie en promoveerde in Leiden, was aan het verzet verbonden tijdens de Duitse bezetting, en als jonge Indonesische diplomaat werd hij vóor de soevereiniteitsoverdracht onder anderen door dr. J.H. van Roijen opgeleid. ‘Wij hebben heel wat brutaliteiten van Luns in Genève moeten slikken. Zeven jaren hadden wij op een gebaar van Nederland gewacht en erin geloofd, dat men in Den Haag een oplossing zou vinden, maar toen Genève mislukte, na die klap,
zijn wij “malu”Letterlijk verlegen. Maar in de Indonesische cultuur heeft dit woord een zeer speciale betekenis, verband houdend met gezichtsverlies, je diep generen. geworden.’ Om te lunchen reden wij van het ambassadegebouw aan Massachusetts Avenue naar de residentie van de ambassadeur in Tilden Street. Tijdens die rit deed Zain een voorspelling die zou uitkomen. ‘Je moet vooral geen dankbaarheid van Indonesië verwachten. Er zullen er onder ons wel enigen zijn die weten wat je hebt gedaan, maar je zult altijd zien dat de verkeerden aan de macht komen en dan word je gepasseerd en weet niemand meer hoe je je voor het verbeteren van de betrekkingen hebt ingespannen.’ Ik maakte mijn stap bij Rostov op het Witte Huis dezelfde dag bekend aan de groep-Rijkens in Den Haag. Ik zond Van Blankenstein een kopie van mijn vertrouwelijk memorandum aan de Amerikaanse president. Van Blankenstein liet het prompt vermenigvuldigen en zond het tal van persoonlijkheden in regeringskringen toe, bijvoorbeeld ook Schmelzer. Bovendien lichtte ik de Nederlandse persattaché in Washington D.C., de heer Van Houten, in en overhandigde hem een persoonlijke brief voor minister Luns. Hierin deelde ik mee bij Rostov te zijn geweest en dat ik president Sukarno op 22 april 1961 in Beverly Hills, Californië, zou ontmoeten. Vanwege mijn goede betrekkingen aan Indonesische zijde bood ik vervolgens de minister bij de verbroken normale diplomatieke kanalen tussen Den Haag en Djakarta mijn goede diensten aan. Niet dat ik van Luns had verwacht, dat hij op mijn aanbod in zou gaan, maar wetende welke belangen voor Nederland op het spel stonden wilde ik niet nalaten het land, helaas in de persoon van Luns, mijn assistentie schriftelijk aan te bieden. Vandaag zei president John F. Kennedy notabene vrijwel onmiddellijk na zijn onderhoud met Luns op een persconferentie in Washington D.C., dat hij de kwestie Nieuw-Guinea grondig had besproken. Vraag: ‘Kunt u ons zeggen, meneer de president, tot op welke hoogte de Verenigde Staten hun goede diensten kunnen aanbieden wanneer er geschillen opdoemen tussen sommige van de nieuwe landen en hun voormalige koloniale bezitters? Ik denk in het bijzonder aan het geschil over Westelijk Nieuw-Guinea tussen Indonesië en Nederland.’ Kennedy: ‘Ik zal binnenkort de heer Sukarno ontmoeten en ik ben
er zeker van dat dit een van de onderwerpen zal zijn die besproken zullen worden. Ik heb hier niet eerder gelegenheid toe gehad. Dat was trouwens ook een onderwerp dat de Nederlandse minister van Buitenlandse Zaken bij mij naar voren heeft gebracht. Het is nogal moeilijk voor ons om goede diensten aan te bieden, tenzij wij hier door beide partijen om zouden worden gevraagd. Voor zover ik thans weet, is ons een dergelijk verzoek nog niet gedaan.’Kennedy and the Press. Thomas Y. Crowell, 1965. Persconferentie 12 april 1961. Pagina 64. Bovengenoemde woorden tonen andermaal aan, dat in april 1961 de kwestie Nieuw-Guinea definitief door Kennedy en Luns werd besproken. En waar alle Kennedy-medewerkers unaniem verklaren dat er geen ‘concrete beloften’ waren aan Nederland om ons op Nieuw-Guinea te helpen, terwijl ook in die dagen ambassadeur Van Roijen zulks voortdurend aan Den Haag liet weten, begint langzamerhand duidelijk te worden wat Luns dan mag hebben bezield om op dit punt solistisch te blijven ageren tot medio 1962! Dat is dus éen van de taken van de vaste kamercommissie voor Buitenlandse Zaken om eens en voor al uit te pluizen. Vandaag verscheen in de Haagse Post onder de rubriek ‘Pers’ de titel: luns had in washington nederlandse tegenspeler. Henk Hofland had via diens amice Jan Vrijman een aantal bijzonderheden omtrent mijn optreden in de Amerikaanse hoofdstad laten uitlekken. De Haagse Post meldde, dat toen Luns éen week na mij op het Witte Huis verscheen, het gras voor zijn voeten was weggemaaid.Later, in 1970, zou ik ontdekken, dat Rostov met het bewuste memorandum regelrecht naar president John F. Kennedy was gestapt. (Zie pagina 373.) ‘Oltmans,’ schreef het weekblad, ‘staat bij de Binnenlandse Veiligheidsdienst gekwalificeerd als een tegen de Nederlandse belangen gerichte activist.De vraag rijst: was de bvd de werkelijke bron achter de lasterlijke onware verhalen in De Telegraaf? Zelf verklaart hij met nadruk: “Wat ik doe is in het belang van Nederland en de vrede. Wat ik doe, schrijf of zeg is erop gericht, het Nederlandse prestige in Indonesië terug te winnen.” Zijn aanwezigheid, zijn kennis van de Indonesische politiek en politici en zijn verbindingen met het Nederlandse bedrijfsleven vallen niet weg te cijferen. Evenmin als het feit, dat toen Luns zijn besprekingen voerde, Kennedy goed bleek geïnformeerd over de afwijkende opvattingen van een aantal Nederlandse politici, financiers en industriëlen, door de rapporten die zijn speciale adviseur W.W. Rostov van Oltmans had ontvangen.’Zie H.J.A. Hofland, Opmerkingen over de Chaos. De Bezige Bij, Amsterdam 1964. Pagina 92. Bij zijn vertrek naar Washington had Luns nog verklaard, dat hij diep doordrongen was van het gewicht van wat hij van John F. Kennedy te horen zou krijgen: ‘In Amerika is de president tevens voorzitter van de Raad van ministers, zodat de persoon van de hoogste gezagsdrager in het land een zeer speciale macht heeft die niet met die
van welke andere president kan worden vergeleken.’ Er bestaat geen twijfel over, zoals ambassadeur Van Roijen ook steeds weer stelt, dat Luns op 12 april 1961 op het Witte Huis voor honderd percent moet hebben doorgehad, dat de nieuwe Amerikaanse president niet van plan was zijn regering en machtsapparaat in te zetten om Nederland in zijn positie op Nieuw-Guinea militair te assisteren bij een Indonesische aanval. Of, zoals ambassadeur Van Roijen het steeds weer stelt: ‘De enige, de absoluut enige toezegging die de Kennedy-regering ons ooit heeft gedaan is Nederland de garantie te geven, dat bij een militair conflict om Irian-Barat, de Verenigde Staten vliegtuigen zouden inzetten om Nederlandse burgers uit (men lette op het woord uit) Nieuw-Guinea weg te halen.’ Alle andere referenties aan Amerikaanse ‘concrete beloften’ en ‘vaste toezeggingen’ zijn uit Luns' dikke duim gezogen. Waarbij het toch niet mogelijk zou moeten zijn, dat Luns, ná de dood van de Kennedy's, triomfantelijk zou verklaren, dat de Kennedy's verraderlijke verbrekers van plechtige beloften waren? In mijn vocabularium heet zulk handelen, bedrog ter wille van het schoonvegen van eigen volgekladderde lei. Met inachtneming van de journalistieke aanleg van mr. G.B.J. Hiltermann, zou ik hier toch als schoolvoorbeeld van aarzelende, om de tuin leidende journalistiek een artikel van zijn hand van éen week laterHaagse Post, 22 april 1961. willen aanhalen. Het was begrijpelijk, dat waar zijn medewerkers pertinente informatie over de geheime diplomatie in zijn weekblad plaatsten, hij zelf niet achter wilde blijven en een duit in het zakje wilde doen. Dat gebeurde in het artikel: ‘Initiatief inzake Nederlands Nieuw-Guinea: Nieuw (officieus) contact met president Sukarno.’Terwijl Hiltermann schreef aan de Heerengracht in Amsterdam, kwam ik in het Beverly Hills Hotel in Los Angeles aan om Sukarno bij diens aankomst uit Hawaiï op te wachten. Hiltermann: ‘De vroegere president van Unilever, Paul Rijkens, heeft jaren geleden een aantal deskundigen en belanghebbendenIedere Nederlander was naar mijn mening belanghebbende in het zinloze conflict met Indonesië om Nieuw-Guinea. in los verband bijeen gebracht om te delibereren over de beste Nederlandse politiek vis-à-vis Indonesië en Nederlands Nieuw-Guinea. De leden van deze groep staan enigszins kritisch tegenover de officiële Nederlandse politiek (zonder die geheel af te wijzen) en zijn over het algemeen van mening dat een redelijke verstandhouding met Indonesië belangrijker is dan onze aanwezigheid in Nederlands Nieuw-Guinea. Zij zijn over het algemeen van mening, dat onze aanwezigheid daar, gezien de internationale constellatie, niet zonder gevaar is.’Eindelijk waarschuwde deze politieke commentator negen maanden voordat de eerste Indonesische parachutisten in de jungles van Irian neer zouden komen (onder commando van generaal Suharto) dat er een militair conflict dreigde. In de Jordaan heten dergelijke zinnen ‘slap gelul’. Had ik er niet zelf bij gezeten, toen ik mr. gbj bij de groep-Rijkens introduceerde,Dit was drie jaren tevoren gebeurd. Maar nog steeds durfde Hiltermann bij het weergeven van het standpunt van de groep-Rijkens het beestje niet bij de naam te noemen. dan zou ik niet geweten hebben welke krachtige taal wél door Emile van Konijnenburg als voornaamste exponent van de werkende sectie van de groep-Rijkens bij die gelegenheid was gebruikt. Hiltermann bleek een zachte heelmeester. Hij danste er voorzichtig omheen. Of, zoals Hofland terecht in zijn Opmerkingen over de chaosOp. cit. Pagina 92. stelde, Hiltermann wist van de gang van zaken maar weinig af en leverde om die reden (citaat van mij) ‘amateuristisch geschrijf’. Toevallig kwam mij dezer dagen ter ore, dat Hiltermann zich mij nog altijd als ‘blaaskaak’ herinnert. Terwijl hij tevens zei niet van plan te zijn mijn boek ‘Grenzen aan de groei’ van 488 pagina's te lezen,
‘want wie schrijft nu in een tijd dat de pocket is uitgevonden zo'n idiote dikke pil?’ ‘Oltmans zou gevaarlijk kunnen zijn als hij zich met werkelijk belangrijke zaken zou gaan bemoeien.’ Dat is Hiltermann dan bovendien nog op ‘candid camera’! Als afgesproken ontmoette ik president Sukarno aan de vooravond van diens officiële bezoek aan president Kennedy in Californië. Bung Karno arriveerde voor het Beverly Hills Hotel. Kolonel SaburSabur was de adjudant van president Sukarno. raadde mij aan vooraan te gaan staan om gezien te worden. Dat deed ik niet. Daar hield ik niet van. Sukarno, begeleid door Howard P. Jones, de Amerikaanse ambassadeur in Djakarta, zag mij toch en wenkte. Hij legde zijn arm op mijn arm en stelde mij aan Jones voor: ‘Dit, meneer de ambassadeur, is een Nederlander en een vriend van mij.’ Het had enige voeten in de aarde alvorens ik president Sukarno onder vier ogen kon spreken. Kolonel Kretarto, de privé-secretaris van de president, maakte voor die middag om 15.00 uur een afspraak. Toen ik tegen de gegeven tijd met de lift naar boven was gegaan en via een lange gang de appartementen van de president naderde, hoorde ik achter mij onverwachts roepen: ‘Oltmans, wat doe jij hier! Donder op!’ Er stond een Indonesiër in hemdsmouwen bij een geopende kamerdeur en ik wist niet wie hij was. Hij leek mij voldoende opgewonden om totaal niets terug te zeggen, mij om te draaien en weer naar de liftdeuren te lopen. Ik drukte op de knop om naar beneden te gaan. Het licht ging aan. De liftdeuren gingen open en wie stond in een
boordevolle lift voor mij? Bung Karno, in vol ornaat, omringd door Sabur en talrijke andere mij goedgezinde Indonesiërs. ‘Sorry, dat ik te laat ben,’ aldus Bung Karno. ‘Ga mee, Wim.’ Gevolgd door de rest van het gezelschap wandelden de president en ik opnieuw dezelfde gang af in de richting van de presidentiële appartementen. De bewuste Indonesiër was nergens te vinden. Later zocht ik uit wie het was geweest, en dat bleek te zijn de heer Maramis, de voormalige diplomatieke vertegenwoordiger in Den Haag, die ik in oktober 1957 niet had willen vertellen wie er bij het geheime Wittebrug-conclave aanwezig waren geweest. Dit is slechts éen van de vele incidenten, waar ik in de jaren dat ik president Sukarno heb gekend, bij betrokken ben geweest. Mahatma Gandhi schijnt eens gezegd te hebben: ‘Als een eerlijk man zich omringd weet door boeven, dan zal hij hun óf de rug toe moeten keren, óf net zo worden als zij.’Erik H. Erikson, Gandhi's Truth. W.W. Norton, New York 1969. Pagina 359. Bung Karno deed geen van beide. Hij heeft zijn ganse leven stug doorgezet en geprobeerd de klippen, die tal van personen uit zijn onmiddellijke omgeving voor hem opwierpen, te omzeilen zonder zichzelf tot het niveau van velen uit zijn omgeving te verlagen. Bij het afnemen van zijn krachten na zijn 65ste levensjaar zou hij tenslotte als een verouderde oorlogsbodem in een volle zeeslag ondergaan. Het was onvermijdelijk. En hierom niet minder een triest einde voor een groot man. Madame Dewi is het hier oneens. Volgens haar zou Sukarno nog jaren de leiding van de staat hebben kunnen vervolgen indien de incidenten van 30 september en 1 oktober 1965 niet zouden hebben plaats gehad. ‘Hij was in uitstekende conditie en alle praatjes over het zogenaamde afnemen van zijn krachten waren vijandige propaganda,’ aldus Dewi. Uit mijn gesprek met de president kon ik opmaken, dat hij zelf desnoods wel een afvaardiging van de groep-Rijkens in Washington wilde ontmoeten, al wees hij op een overladen programma van twee dagen. Vooral Subandrio scheen tégen te zijn, omdat Indonesië nu langzamerhand wel wist hoe de heren rond Rijkens over een afstand van Irian-Barat dachten. Het ging tenslotte om De Quay en Luns bij een uiteindelijke beslissing. Noch Zain, noch Sukardjo Wirjopranoto, die beiden met hun president in Beverly Hills logeerden konden mij een ontmoeting tussen een Rijkens-afvaardiging en Bung Karno in Washington garanderen. Ettelijke malen telefoneerde ik met Emile van Konijnenburg in Den Haag. ‘Wij kunnen niet riskeren dat wij niet ontvangen worden, want als dat uitlekt staan wij in ons hemd,’ aldus Konijn. Ik adviseerde keihard dat hij wél naar Amerika zou komen. Dr. K. Scholtens (Shell) zou meekomen. Intussen had ik eveneens een opening gemaakt, dat Henk Hofland door Bung Karno in Washington voor een interview ontvangen zou worden. Maar Hofland liet weten dat hoofdredacteur Steketee hiervoor geen gelden beschikbaar wilde stellen.Brieven van Hofland van 4 en 19 april 1961. Om 19.00 uur landden Emile van Konijnenburg, Koos Scholtens en bij toeval ambassadeur Sukardjo Wirjopranoto gezamenlijk met hetzelfde vliegtuig op National Airport. In de auto naar de residentie van ambassadeur Zain in Tilden Street maakte Van Konijnenburg die avond een treffende opmerking: ‘Pogingen als de onze worden zelden beloond. Meestal pas lang ná je dood.’Emile van Konijnenburg zou in 1973 overlijden. Zain was zelf zojuist uit Los Angeles gearriveerd en was zijn staf aan het inlichten, zodat wij naar de werkkamer van de ambassadeur op de eerste verdieping werden gebracht. Later kwam Zain binnen en er ontspon zich een levendige discussie. Zain: ‘Voor Indonesië liggen de kaarten in Amerika thans gunstig. De regering-Kennedy zijn een stelletje harde kerels. Ik ben echter bang dat ze te vroeg toeslaan. Wij kunnen echter bij onze druk op Washington de Cuba-geschiedenis met Irian-Barat vergelijken. Nederland wil nu wel van Irian af, maar het is nog altijd maar, altijd weer maar... Indonesië is nu niet meer als vroeger, dat schijnt men in Den Haag niet te beseffen.’ De ambassadeur vervolgde: ‘Subandrio blijft sceptisch staan tegenover contacten van Bung Karno met industriëlen, want hij vindt dat dit niets uithaalt. Het zijn de Haagse politici die de dienst uitmaken en van de groep-Rijkens weten wij nu wel wat die willen. De president heeft een overbezet programma bij Kennedy, heren, en ik geloof niet dat het mogelijk zal zijn een ontmoeting met u, heren, in te lassen.’ ScholtensScholtens was belangrijk als gesprekspartner omdat hij Luns tutoyeerde. Bij terugkeer in Nederland zou hij dan ook - uiteraard zonder enig resultaat - een aantal vertrouwelijke gesprekken met Luns hebben., die Zain voor het eerst ontmoette, antwoordde: ‘Wij hebben meer gezag nodig bij onze pogingen in regeringskringen een oplossing te vinden. Wij zouden aan autoriteit winnen, wanneer wij thans hier met de president zouden hebben gesproken. We moeten praten. Er is haast bij.’ Zain: ‘Naar mijn mening moeten we bij ons probleem geen derde partij hebben, ook niet de Verenigde Naties. Wij moeten de dingen in hun eenvoud behandelen. De trend van de geschiedenis ligt nu eenmaal zo. Wat zijn de concrete zaken? U moet met uw actie en comité het werk doen om te komen tot officiële Nederlands-Indonesische besprekingen. De lower level moet de start voorbereiden. Ik heb al deze dingen in Genève al in 1955 gezegd, maar meneer Luns wilde niet luisteren.’ Scholtens: ‘Wat u nu zegt dekt ons standpunt volkomen.’ Zain: ‘Dat weet ik wel, dat is begrip tussen ons. Het is jammer, dat uw land daar geen gebruik van maakt. Dat doet mij wel pijn. Wij moeten samen dit gevalletje oplossen. Bung Karno zal nog altijd naar
Holland gaan, daar ben ik van overtuigd. Hij zal vol ontroering zijn wanneer hij Nederland ziet. Dat hij Nederland op de knieën wil brengen is niet waar. Bung Karno is veel te romantisch-historisch georiënteerd om niet te doorleven wat hij doet of ervaart. Hij is niet alleen de love-making man. Zijn grootsheid is eigenlijk nog niet gepubliceerd. Zijn ware gedaante is eigenlijk nog niet eens bij de Indonesiërs zelf bekend. Bij mijn laatste reis naar Indonesië en een lang gesprek dat ik met hem in Bogor had ben ik zelf opnieuw onder de indruk gekomen van hoe hij zijn volk optrekt. Bung Karno is werkelijk Indonesia. Het Westen is in de war. Sukarno heeft zelfvertrouwen en de Russen marcheren bij eenzelfde gevoel van zelfvertrouwen. Ik spreek nu als historicus, want daarvoor ben ik in Leiden te goed geschoold geworden.’ Scholtens: ‘Wat vind ik het aardig, dat u dat zegt.’ De heer Scholtens vervolgde: ‘Indertijd, nog vóor de soevereiniteitsoverdracht, had ik in Pladju een gesprek met de president om een bpm-affaire op te lossen. Die oplossing was er onmiddellijk. Ik heb de aangenaamste herinneringen aan dat gesprek. De volgende dag zou Bung Karno een rede houden voor het personeel van de bpm. Hij vroeg mij: “Wat wilt u dat ik over onze onderhandelingen zeg?” “Het liefst niets,” heb ik geantwoord, en daar heeft hij zich stipt aan gehouden.’ Zain: ‘Te veel Indonesiërs weten te weinig over Bung Karno.’ Konijn zorgde altijd bij ernstige gesprekken voor een vrolijke noot en herinnerde zich het volgende: ‘Bapak zou eens in Bali op bezoek gaan bij iemand die een prachtig beeld in zijn woonkamer had staan. Om het van de president weg te houden zette hij het op de plee. Uitgerekend moest Bapak naar het toilet, zag daar het beeld staan, kwam ermee naar buiten en zei: “Iemand die zo'n prachtig beeld op de plee zet is het niet waard, ik neem het mee”.’ Zelf had Konijn éen keer aan Bung Karno gevraagd - dit speelde in de tijd vlak ná de revolutie - waarmee hij hem een plezier zou kunnen doen. Laat die en die schilder een schilderij maken. Konijn gaf opdracht tot het maken van een groot doek. Het werd een begrafenistoneel met veel mensen en midden op het doek stond Bung Karno zelf met pitjieIndonesische traditionele zwarte fez. afgebeeld. Toen ik de president het schilderij kwam aanbieden, zei hij onmiddellijk: ‘Ik moet eruit...’ Konijn overtuigde de president echter, dat hij dit de desbetreffende schilder niet kon aandoen, die juist zeer trots op zijn werk was geweest... Toen ik tijdens het gesprek een opmerking maakte, liet ambassadeur Zain zich ontvallen: ‘Denk er maar aan, jij bent de lieveling van de president, meneertje...’ De ervaring had mij geleerd, dat Bung Karno, als hij een vriend zag, deze begroette. Ik adviseerde dus de heren Van Konijnenburg en Scholtens om de ochtend van 24 april in de lobby van het Mayflower Hotel - waar de president van Indonesië logeerde - te wachten. De berekening klopte. Sukarno kwam met de lift naar beneden om naar het Witte Huis te rijden, zag ons, hield stil en onmiddellijk ontspon zich een geanimeerd gesprek, waarbij Konijn snel doordrukte, dat de volgende dag een half uur werd ingelast om te overleggen. Aan het gesprek deze ochtend namen behalve president Sukarno en de heren Van Konijnenburg en Scholtens, ook dr. Subandrio (de minister van Buitenlandse Zaken) en ambassadeur Zain deel. Later was ook nog dr. Johannes Leimena, vice-premier en vertrouweling van Sukarno ‘haast verlegen’ binnengekomen. ‘Wij moeten naar normale betrekkingen als met andere landen streven,’ aldus de president. Hij suggereerde opnieuw een bezoek van hem aan Nederland en voegde eraan toe dat prins Bernhard spoedig naar Indonesië zou moeten komen. Ook sprak Sukarno zich uit voor het snel tot stand brengen van een officieus gesprek tussen een kleine groep Nederlanders en Indonesiërs. ‘Het gaat om de bereidheid van Nederland Nieuw-Guinea te willen overdragen,’‘Moreel,’ zei oud-premier Drees (in 1973) tegen een groep Amsterdamse studenten, ‘konden wij niet met Sukarno over een overdracht van Nieuw-Guinea spreken. Het zelfbeschikkingsrecht stond hiertussen. Maar praktisch zou het beter geweest zijn wanneer wij het wel hadden gedaan.’ aldus Bung Karno. Hij wees ambassadeur Zain aan om alle komende contacten te regelen. Sukarno verklaarde zich eveneens bereid ogenblikkelijk zowel een officiële als een officieuze club van onderhandelaars te benoemen. Bung Karno zei: ‘Sukarno en Van Konijnenburg zijn vrienden. Regelen jullie alles maar onder elkaar en zo snel mogelijk.’ Van Konijnenburg had zich onmiddellijk voor de terugreis naar Nederland laten boeken als ‘meneer Frijthof’ want hij wilde de pers ontlopen. Bernard Person in New York probeerde hem steeds te pakken te krijgen op verzoek van Hofland en het Algemeen Handelsblad. Ik overtuigde de heren Van Konijnenburg en Scholtens echter dat het beter was in Washington te blijven, en eerst met dr. Zain de te volgen strategie zo nauwkeurig mogelijk te bepalen. Hier gingen zij mee akkoord. ‘Waar het nu om gaat, heren,’ aldus Zain, ‘is dat u Bung Karno moet kunnen tonen, politieke invloed in Den Haag te bezitten. Maramis1 zit het mij ook al moeilijk te maken en zegt tegen de president: “Vertrouwt u toch niet op de groep-Rijkens.” Er is dus haast geboden.
U hebt nu zelf gezien, dat ik door Bung Karno als de verbindingsman ben aangewezen. Nu moet u wat bewijzen, anders gelooft men mij ook niet meer in Djakarta. Ik zet mij thans persoonlijk in voor deze zaak. U moet nu in Den Haag duidelijk maken, dat Nederland wordt gevraagd snel een groot spel te spelen. Wanneer u het nu speelt, dobbelt u goed. Er is momenteel geen rancunegevoel, de stemming is weer gunstig geworden voor een oplossing. U moet nu komen met iets tastbaars.’ Scholtens vroeg Zain of hij van mening was dat het gesprek met Sukarno goed was verlopen. ‘Het was oké. Maar nu moet u slagen in Den Haag. In zijn goedheid liep Bung Karno alweer op zijn akkoord tot informele onderhandelingen vooruit, en sprak van “dan zal ik de normale betrekkingen met Nederland direct herstellen”. U hebt het zelf gehoord. U hebt Bapak's eerlijkheid in deze zaak weer kunnen constateren. Hij ging onmiddellijk zonder bargaining op uw voorstellen om tot informele contacten te komen in. Voor mij is deze ontwikkeling precies even verheugend als voor u. Het is bovendien belangrijk.’ Bij vertrek naar Nederland zei de heer Scholtens tegen mij: ‘Wij weten hoe u het vaderland deze dagen hebt gediend en eens zult u er voor worden beloond. Ik zeg het u maar éen keer, wij zullen u niet vergeten, na alles wat u hebt gedaan.’ Eind mei reisde ik naar Nederland om na te gaan wat de heren Van Konijnenburg en Scholtens in regeringskringen hadden bereikt met het verkrijgen van een mandaat om tot onderhandelen met Indonesië te komen. Dat wil zeggen: de groep-Rijkens had slechts een stilzwijgende goedkeuring van De Quay en Luns nodig, om de weg te effenen naar daadwerkelijke onderhandelingen op regeringsniveau. In feite bood de groep-Rijkens uitsluitend haar nog altijd opengehouden kanalen naar Indonesië en Sukarno aan ten einde de regering van dienst te zijn bij het bereiken van een aanvaardbare oplossing. Inderdaad bleken Van Konijnenburg en Scholtens zich na het door mij voorbereide gesprek met Bung Karno in Washington schor te hebben gepraat op alle regeringsniveaus in Den Haag. Paul Rijkens had zich persoonlijk naar De Quay en Luns begeven, maar niemand was éen stap verder gekomen, want Luns barricadeerde met zijn langgerekte postuur, dat hij zo gaarne met dat van Charles de Gaulle vergeleek, alle in- en uitgangen, die naar een positieve en aan de werkelijke situatie aangepaste oplossing zouden hebben geleid. Ook pater Beaufort, Luns' Godfather, stelde 24 mei 1961 overduidelijk in het parlement, dat de regering nooit een mandaat aan particulieren zou verstrekken, om namens het koninkrijk met een buitenlandse mogendheid over een deel van het rijksgrondgebied (Papoea-land) te onderhandelen.Oud-premier Drees zou in 1973 andermaal tegenover enige Amsterdamse studenten verklaren dat, ‘alhoewel ik Rijkens kende, want wij ontvingen samen een eredoctoraat in Rotterdam, had hij (Rijkens) zich nooit met de kwestie Nieuw-Guinea mogen bemoeien.’ Opzettelijk werden de bedoelingen van de groep-Rijkens verdraaid, want nogmaals, de heren die in contact stonden met Sukarno wilden slechts een pad vinden, dat door de Luns-club zou kunnen worden bewandeld om tot overeenstemming met Indonesië te komen. Maar Luns wilde gewoon die overeenstemming niet. Hij schreef in zijn eigen verzameling anekdotes: ‘Mijn standpunt in de verschillende kabinetten waarin ik de eer heb gehad 's lands belang te mogen dienen, is altijd geweest: “Wij moeten al het mogelijke doen om onze verplichtingen ten aanzien van het Papoea-volk te vervullen, maar tot meer dan wat redelijkerwijze mogelijk is, zijn wij niet gehouden”.’Ik herinner mij. Pagina 103. Na diens bezoek aan president John F. Kennedy enige weken tevoren had men van iemand, die in de veronderstelling scheen te verkeren het belang van het koninkrijk te dienen, redelijkerwijs mogen verwachten, dat hij verdomd goed had begrepen dat de Amerikanen - onder het Kennedy-regime - niet van plan waren Nederland, bij een militaire invasie van Irian-Barat door Indonesië, een handje te komen helpen. Mij dunkt, wat ik in Washington D.C. reeds sedert 1958 op het hoogste niveau te weten had kunnen komen, mocht immers verondersteld worden ook aan onze duur-betaalde diplomaten of ministers bekend te zijn geweest? Oud-ambassadeur Van Roijen benadrukte 5 juni 1973 in een gesprek met de Amsterdamse student Ronald Gase, dat Eisenhower ook nooit een als door Luns bedoelde garantie van Dulles zou hebben bekrachtigd. Amerika zou in het Afro-Aziatische blok vele vijanden bij een dergelijke toezegging van Amerika aan Luns hebben gemaakt, terwijl het ook in strijd zou zijn met Eisenhower's Verre Oosten-politiek van beëindiging van de oorlog in Korea, niet-inmenging bij de strijd van de Fransen in Indo-China en hands-off van Nieuw-Guinea. Maar Luns stuurde het bewust op oorlog tegen Sukarno aan. De vraag is of men hem de eer had moeten laten, 's lands belang op die anti-Nederlandse wijze zo pesterig lang te dienen. De heer Schmelzer citeerde onlangs oud-premier De Quay in zijn herinneringen aldus: ‘Er gingen bij Luns (en diens beleid inzake Nieuw-Guinea) onzakelijke emoties meespelen, waardoor zijn beleid tezeer persoonlijk werd gekleurd.’ Volgens professor De Quay ging Luns zijn antipathie jegens Sukarno en zijn woede over het niet-nakomen door president Kennedy van Amerikaanse beloften, die overigens slechts in het brein van Luns bestonden, ‘in zijn standpuntbepaling een te overheersende rol spelenHet Verschijnsel Schmelzer. Pagina 118.’. In gewoon Nederlands betekende De Quay's diplomatieke frase voor een bekend verschijnsel bij psychologische afwijkingen in feite, dat Luns, volgens zijn premier van die dagen, abnormaal handelde. Na de situatie enigszins te hebben overzien tegen de achtergrond-informatie, die ik had over de tegenpartij Indonesië, nam ik een besluit. Wat Emile van Konijnenburg noemde: ‘If fate hands you a lemon, try to make a lemonadeGesprek op 25 april 1961.’. Of dit verstandig was of niet laat ik
gaarne aan andere beoordelaars van de geschiedenis over. Ik besloot de groep-Rijkens, na vijf jaren met deze lobby in het geheim achter de schermen bezig te zijn geweest, in de publiciteit te brengen. Mijn analyse was, dat Rijkens geen stap verder zou komen. Het was de hoogste tijd tot zaken te komen. Zoals Rijkens dat zelf in Handel en Wandel (pagina 104) heeft omschreven: ‘Ik meen toch dat men de moed moet kunnen opbrengen om op een gegeven moment verantwoordelijkheid op zich te nemen en dan maar te aanvaarden, dat daarop achteraf kritiek komt.’ Hofland meende, dat ik de groep-Rijkens een koud zwembad injoeg. Misschien was het dat ook wel. De publiciteitswaarde van een machtige lobby van industriëlen - waar bovendien voldoende bekend was dat Rijkens nauwe banden met de koninklijke familie onderhield - die het scherp oneens was met het door de regering gevoerde beleid inzake Nieuw-Guinea en Indonesië, leek mij voornaam. Het nieuws zou dan ook als een bom inslaan. Maar eerst ontwierp ik een strategie. Ik had een gesprek met Joris van den Berg van het weekblad Vrij Nederland, dat vandaag werd gepubliceerd. ‘President Sukarno wil door praten tot een oplossing van de kwestie Nieuw-Guinea komen,’ vertelde ik in V.N. ‘Maar de goede wil zal niet alleen van de kant van het Nederlandse bedrijfsleven moeten komen. De regering dient over te gaan tot de voorbereiding van een formeel gesprek. Van Indonesische zijde heb ik vernomen, dat president Sukarno graag zou zien dat prins Bernhard persoonlijk naar Djakarta komt om met hem van gedachten te wisselen over de kwestie Nieuw-Guinea, die nu elk ogenblik in een militair conflict kan overgaan.’ Voorzichtigjes lichtte ik een tip van de sluier. Ik vertelde, dat afgezanten van Paul Rijkens, mede-organisator van prins Bernhard's Bilderberg-conferenties, door president Sukarno in Washington op 25 april 1961 in audiëntie waren ontvangen. ‘Deze bespreking vond plaats in het Mayflower Hotel van 09.45 tot 10.10 uur,’ meldde ik in V.N. Ook schreef Joris van den Berg, die opmerkte met klimmende verbazing naar mijn relaas te hebben geluisterd, dat Z.K.H. prins Bernhard op 24 april 1961 vanuit Mexico op het Witte Huis was aangekomen en wel om 16.00 uur. Bung Karno zou er om 15.00 uur
zijn vertrokken. In 1973 zou men de vraag kunnen stellen: heeft Bernhard Sukarno ooit ontmoet? Wanneer men terugdenkt aan wat de arme Van Mook boven het hoofd hing toen hij Sukarno een hand was gaan geven, zou wellicht voor Bernhard te hopen zijn dat althans voorlopig deze vraag nog onbeantwoord zal blijven. Ook in het V.N.-interview lichtte ik een weliswaar klein maar toch interessant tegeltje door te illustreren hoe de heer Van Riel, als het formidabele en alom ontzag afdwingende zwaarste kanon in liberale kring, een subtiele dubbele rol speelde in de kwestie Nieuw-Guinea. In het debat in de Eerste Kamer ondersteunde hij de regering bij haar onverzettelijke Nieuw-Guinea-beleid. Te zelfder tijd ontving hij echter in zijn woning in Den Haag de speciale lobbyist van generaal Nasution - die tenslotte in die dagen nog officieel achter Sukarno stond - waarbij een geheel andere Van Riel zichtbaar werd.Zelf had ik Van Riel eens bezocht, die particulier van mening bleek te zijn dat Luns' Nieuw-Guinea-politiek op drijfzand was gebouwd, maar in het parlement nog op 24 mei 1961 had gesteld: ‘Wij moeten geen stappen doen die én tegen het gegeven woord aan de Papoea's, én tegen de continuïteit van de door ons te dien aanzien gevolgde politiek in gaan.’ In stomme verbazing beluisterde ik steeds weer die Wawelaar-beloften aan de Papoea's. Wanneer men bedenkt dat éen op de 1000 Papoea's in staat was om te begrijpen wat hun door Van Riel werd beloofd en toegezegd! Ujeng Suwargana, zo verklaarde ik tegenover Vrij Nederland, gaf mij te kennen zich gegeneerd te hebben gevoeld over Van Riel's overdreven hartelijkheid en meepraterij. Bij zijn vertrek begeleidde gastheer Van Riel de heer Ujeng niet tot de deur maar tot de hoek van de straat. Praktisch te zelfder tijd dat mijn Vrij Nederland-interview verscheen reisde ik op een eerste klasse ticket van de groep-Rijkens - toevallig in gezelschap van de heer Van den Beugel - naar Washington. De heer en mevrouw Van Konijnenburg deden mij samen met de heer en me- vrouw Hofland op Schiphol uitgeleide. Konijn vond het geen prettige publikatie in V.N., maar anderzijds verwachtte hij er wel enige beweging in de Nieuw-Guinea-zaak door. De bedoeling was, dat ik ambassadeur Zain over de situatie in Den Haag zou gaan inlichten. Henk Hofland gaf mij een memorandum van acht pagina's mee,Memorandum, gedateerd 1 juni 1961. Op mijn verzoek deelde hij mij onlangs mee mij geen toestemming te willen geven zijn voortreffelijk geschreven stuk hier als bijlage te publiceren. Ongetwijfeld zou hierdoor de indruk, die hij in Tegels lichten juist wilde wekken, namelijk dat de groep-Rijkens ‘idioten’ waren, door zijn eigen serieuze benadering nog meer weersproken zijn geworden. waarin hij een helder overzicht gaf van de politieke situatie in Den Haag, en hij gaf aan in welke richting de groep-Rijkens naar zijn mening behoorde te werken, en ook waarom deze lobby tot dusverre nog weinig had bereikt. Ik vermeld deze reis naar Washington in overleg met de groep-Rijkens, in de tijd van mijn eerste Vrij Nederland-publikatie, omdat mr. G.B.J. Hiltermann - gepikeerd over het feit dat hij overal was
buiten gelaten en in feite verbleekt met zijn artikel van 22 april 1961 in vergelijk met mijn informaties in Vrij Nederland - op 24 juni 1961 een lasterlijke passage, druipend van dépit, in de Haagse Post zette. ‘Even onzinnig als schadelijk is daarom de voorstelling van zaken die de promotor voor ogenblikkelijke overdracht van Nederlands Nieuw-Guinea aan Indonesië, Willem L. Oltmans, in Vrij Nederland heeft gegeven. De groep-Rijkens heeft zich ter eigen voorlichting weleens van hem bediend en hem daarvoor (zij het ook geringe) honoraria en onkostenvergoedingen uitbetaald. De boosaardige publikatie is wel in de eerste plaats gevolg van haar weigering op dit pad verder te gaan,’ aldus Hiltermann. Daar is het weer, de methode van De Telegraaf. Iemand zwart maken over de financiële boeg. Hierbij teken ik aan dat ik, zoals uit het vervolg van deze reportage ampel zal blijken, niet alleen de hele zomer van 1961, maar dat hele jaar onveranderd op vliegtickets van de groep-Rijkens en in samenwerking met Van Konijnenburg zou blijven reizen en werken. Maar omdat de harde knikkers alléen geen lekker genoeg met-modder-smijten voor een journalist als mr. G.B.J. Hiltermann was, werd er voer voor psychologen aan toegevoegd. ‘Het is niet uitgesloten, dat de heer Oltmans een bevredigende afloop verder blijft doorkruisen en zal voortgaan met te trachten een rol te spelen waar hij het karakter en de eruditie voor mist. De heer Oltmans heeft zich opgeworpen als een vurig pleitbezorger van de Indonesische zaak en zich dusdoende van de toegang tot hoge Indonesische autoriteiten verzekerd, zelfs een accès tot president Sukarno. Als bemiddelaar heeft hij geen enkele rol gespeeld. (Nogmaals, zie Haagse Post, 17 juni 1961, hoofdartikel.) Wanneer hij het doet voorkomen alsof de gesprekken in Kopenhagen en Rome (de heer Hiltermann vergat er een paar) door hem zijn gearrangeerd, dan alleen om zichzelf een status te geven die hij in het geheel niet bezit. Het is jammer dat deze pathologisch eerzuchtige en onevenwichtige man in deze ernstige zaak krampachtig een rol wil blijven spelen. Aan zijn uit de lucht gegrepen veronderstellingen en onthullingen dient men niet te veel waarde te hechten.’ Toen ik deze passages in de H.P. las vond ik ze irritant en amusant. Ik begreep wel, dat mr. gbj tenslotte zijn weekblad vol moest schrijven. Tegen Bibeb heb ik eens in een interview gezegd: ‘Stoom afblazen van collega-journalisten onder elkaar heeft blijkbaar een nuttige functie.’ Triester ervoer ik het, toen de inmiddels overleden Paul Rijkens, ná zijn dood zijn memoires had doen verschijnen, zodat er geen discussie meer over mogelijk was, en mij herhaaldelijk aanviel en bekritiseerde, niet door het geven van zijn eigen mening, maar door gewoon deze onware gedeelten uit het bovenstaande artikel van Hiltermann te kopiëren.Paul Rijkens, Handel en wandel. Ad. Donker, Rotterdam 1965. Pagina 174. Memoires schitteren doorgaans door wat er niet in staat, zoals het feit dat Paul Rijkens zijn mysterieuze medewerker, Werner Verrips, beroepsagent-provocateur, veiligheidshalve maar helemaal niet noemt. Met mij via het geschrijf van Hiltermann in een kwaad licht te stellen,
maakte Rijkens het er niet gemakkelijker op mij tegen deze opzettelijk verspreide onwaarheden te verweren. Bij terugkeer uit de Verenigde Staten vond ik vandaag in Vrij Nederland een dementi van de groep-Rijkens. Men had aangehaakt op mijn mededelingen aan Joris van den Berg, dat de Bilderberg-conferenties bij het bezoek van Scholtens en Van Konijnenburg aan president Sukarno in Washington betrokken zouden zijn geweest. ‘Het is volstrekt onwaar, dat hetzij dr. Rijkens, hetzij enkele leden van de Bilderberg-groep door president Sukarno in audiëntie zijn ontvangen,’ aldus het Rijkens-communiqué. Intussen had Paul Rijkens zelfs, als naaste medewerkervan prins Bernhard in Bilderberg-verband, op 10 mei 1961 een brief aan president Sukarno gericht, die Van Konijnenburg namens Rijkens in Wenen was gaan overhandigen. Rijkens schreef hierin onder meer en met stilzwijgende toestemming van de regering: ‘De zienswijze is, dat de regering niets liever zou zien, dan dat een mogelijkheid geschapen zou worden om tot een gesprek over Nieuw-Guinea te komen.’Paul Rijkens, Handel en wandel. Pagina 173. Bung Karno antwoordde Rijkens onmiddellijk en schreef bijvoorbeeld: ‘Niets is mij liever dan, zodra het West-Irian-probleem is opgelost, zo gauw mogelijk de verhouding Nederland-Indonesië te normaliseren, en ook de vriendschappelijke relaties met mijn Nederlandse vrienden opnieuw te verstevigen. Met hartelijke groeten, Sukarno.’Ibid. Pagina 173 (vervolg). Nu kon men lang of kort kletsen, maar of Rijkens zelf door Sukarno was ontvangen of niet, hij stond in rechtstreeks contact met de Indonesische president, via koerier Van Konijnenburg, en aangezien hij te zelfder tijd geregeld op Soestdijk lunchte behoefde men nauwelijks koffiedikkijker te zijn om met enige betrouwbaarheid te kunnen stellen, dat over een gebakken eitje met radijs de correspondentie van Rijkens met Bung Karno ook op Soestdijk ter sprake is gekomen. Ik meen zelfs te weten, dat prins Bernhard een der eersten in den lande is geweest, die van het bestaan van deze briefwisseling met Sukarno op de hoogte is geweest. Hetgeen hem overigens tot niet geringe eer strekt, wanneer men de afloop van het Nieuw-Guinea-drama in aanmerking neemt. Prof. A. Lijphart merkte in een studie over deze aangelegenheid op: ‘Bij vergissing haalde Oltmans in zijn Vrij Nederland-gesprok, met
Joris van den Berg de groep-Rijkens en de Bilderberg-groep door elkaar.’Prof. A. Lijphart, The Trauma of Decolonization. Yale University Press, 1966. Pagina 225. Het zal de lezer inmiddels duidelijk zijn, dat hier van geen vergissing sprake was. Beide organisaties liepen parallel en door elkaar. Rijkens was met beide lobby's nauw geassocieerd. Hij was persoonlijk bevriend met de prins. Hij stond in hartelijke verhouding met Sukarno. Dean Rusk, Walt Rostov, McGeorge Bundy, George Ball, McGhee en andere hoge functionarissen uit de omgeving van Kennedy woonden allen Bilderberg-conferenties bij. Zij waren het ook, die president Kennedy adviseerden Nederland onder druk te zetten om Nieuw-Guinea snel af te stoten. Prins Bernhard herinnerde zich, dat George McGhee erin slaagde de Bilderberg-bijeenkomsten meer aandacht aan de situatie in het Verre Oosten te laten besteden, zegt hij zelf in zijn autobiografie.Bernhard: Prince of the Netherlands. Pagina 246. Bij een Bilderberg-conferentie in Oosterbeek, aldus informaties welke ik van Indonesische zijde verkreeg, toonde een Amerikaanse gedelegeerde een wereldkaart met Moskou als centrum. In een grote band lagen de Amerikaanse bases om de Sowjet-Unie heen en hierbij werd - in het bijzijn van de heer Paul Rijkens, de heer Zeeman en De Jonge, allen leden van de groep-Rijkens - gewezen op het belang van Indonesië in die verdedigingsgordel. Het Indonesië van Bung Karno was een belangrijke ‘zwakke plek’, omdat Sukarno zich meer en meer in de richting van Peking bewoog en omdat hij socialisme als grondgedachte voor de opbouw van de Indonesische maatschappij had aanvaard. Nieuw-Guinea was toentertijd een der brandende kwesties in Azië. Het is dan ook onwaar om te stellen dat de door Bernhard belegde conferenties zich niet met deze zaak zouden hebben beziggehouden. Althans zo redeneerde Luns blijkbaar ook en hierover zou een ernstige crisis ontstaan. Van Luns' standpunt gezien had hij gelijk om tegen zijn politiek ondermijnende activiteiten fel te ageren. Het beroerde voor meneer Luns was echter, dat niet hij, maar zij, die in de Bilderberg-conferenties en elders het onderwerp Nieuw-Guinea of Zuidoost-Azië aanroerden in het gelijk zouden worden gesteld. De felle reactie van de groep-Rijkens op mijn interview met Joris van den Berg in Vrij Nederland was voor mij aanleiding mij thans direct en publiekelijk in een Open Brief tot de heren van de Rijkens-lobby te wenden. Ik concentreerde mijn aanval vooral op de labbekakkerigheid van de groot-industriëlen altijd weer te zwijgen en anoniem te willen blijven, op pagina éen van V.N. van vandaag. ‘Heren, betoont u thans in godsnaam de moed met uw diepste overtuiging voor het voetlicht te treden. Gij en gij alleen hebt de macht, de invloed en het prestige de onverantwoordelijke kletskousen de mond te snoeren. Wanneer de oud-ministers van Koloniën met dank voor den lande bewezen diensten naar Oud Eik en Duinen zullen zijn gebracht, is het aan de jeugd van Nederland met honderdmiljoen Indonesiërs aan de toekomst van de wereld te bouwen. Nog steeds kan een nieuwe ramp worden voorkomen. President Sukarno heeft dit zelf onlangs nog schriftelijk bevestigd. Vijf lange jaren gaf ik u mijn woord, te zwijgen, en van mijn loyaliteit jegens u heb ik zonder reserve blijk gegeven. Ik verwachtte niet, dat u mij te hulp zou komen toen het weinig respectabele dagblad De Telegraaf in 1957 schreef over “landverraderlijke activiteiten van de journalist O.” of over het “woelratje” dat tegen de belangen van het vaderland werkte. Ik verwachtte geen steun, toen de dwaze Pasquino een vergelijking meende te moeten trekken met Johan van Oldenbarnevelt, die wegens landverraad was onthoofd. Nu is echter de tijd gekomen, dat u, heren, zelfs eens iets riskeert en niet voor altijd zich verbergt achter een ander, of hem de kastanjes uit het vuur laat halen. Waar bent u bang voor? Vreest u Luns? Of de bvd? Onderkent u niet de kracht van de wereldpolitiek, welke zich steeds verder van Nederland afkeert? Is het verantwoord langer te zwijgen en dilettantistisch geheimzinnig te blijven doen?’ Tegelijkertijd, dat ik een hint lanceerde over de briefwisseling tussen Rijkens en Sukarno, welke in het striktste geheim had plaatsgevonden en waarvan bijna niemand iets wist, besloot ik mijn brief met het stellen van een aantal pertinente vragen aan mijn vrienden van de Rijkens-groep. Na vijf jaar manipuleren achter de schermen probeerde ik in dit late uur de bekken open te breken. In Opmerkingen over de chaos noemde Hofland mijn Open Brief ‘een J'accuse’.Op. cit. Pagina 92. In Tegels lichten ontketende de Open Brief van Oltmans pas ‘de storm die de groep-Rijkens wegblies’.Op. cit. Pagina 58. Van de hand van Hofland zelf verscheen die dagen op de voorpagina van het Algemeen Handelsblad een opvallend lang artikel waarin onder meer duidelijk stond: ‘Wij hebben goede redenen om aan te nemen, dat het grootste deel van de soms wat duister klinkende vragen in Vrij Nederland voor de heer Oltmans retorisch is, omdat hij zich in een positie bevindt, die hem in staat stelt, de antwoorden nauwkeurig te kennen.’Algemeen Handelsblad, 16 juni 1961. De vragen in mijn Open Brief waren: ‘Gaan wij door in dit late uur met kiekeboe spelen? U, dr. E. van Konijnenburg en u, dr. K. Scholtens, u hebt de moed gehad het vaderland te dienen. Waarom trekt u dan niet de consequenties van uw daad? Laat De Telegraaf maar schreeuwen! Bekommert u niet om een pater-kamerlid (Beaufort) die in zijn bekrompenheid u van oneerbare en onvaderlandse handelingen beschuldigt. Wat werd op 5 juni 1961, en daarvoor, met minister Luns
besproken? Was de bewindsman van uw brief aan president Sukarno op de hoogte? Was de minister met éen passage uit dit schrijven akkoord gegaan? Betrof deze passage de gezagsoverdracht van de residentie Nieuw-Guinea? Waarover filosofeerde de minister-president bij uw ontmoeting op 7 juni 1961? Hebt gij uw mandaat gekregen? Gaat de heer Hirschfeld naar Rome om met Sukarno te spreken? Nederland heeft er thans recht op te weten hoe de betrekkingen met de republiek Indonesië ten spoedigste kunnen worden hersteld. Wij allen hebben er recht op. En nog wel het meest de jeugd van dit vooruitstrevende Westeuropese handelsstaatje, die er belang bij heeft dat wij aan een andere verhouding, welke past in de moderne geschiedenis, bouwen met dit prachtige rijk, dat zich daar slingert om de evenaar...’ In zijn studie over de Nieuw-Guinea-affaire noemde ook prof. F.J.F.M. Duynstee mijn Vrij Nederland-publikaties van juni en juli 1961 als bijgedragen hebbende tot een toenemen ‘van meer openheid in Nederland voor een oplossing van het vraagstuk in Indonesische richting.’Prof. F.J.F.M. Duynstee, Nieuw-Guinea als schakel tussen Nederland en Indonesië. De Bezige Bij, Amsterdam 1961. Pagina 329. Dit is het boekje waar de groep-Rijkens later van zou verzuimen een financiële bijdrage van 4 500 gulden, aan de uitgever toegezegd, af te rekenen. De Telegraaf kwam met een gebruikelijke reactie per inuendo: ‘Het lag in de aard van de subtiele besprekingen,’ aldus dit blad, ‘dat zij overeenkomstig de beginselen van “geheime diplomatie” zouden worden gevoerd. De “journalist” Willem Oltmans heeft deze thans echter in de openbaarheid gebracht. Vermoedelijk is hier sprake van een wraakneming van de zijde van de heer Oltmans: blijkbaar wilde het comité (de groep-Rijkens) geen gebruik meer maken van zijn diensten van deze specialist in onbetaalde rekeningen.’De Telegraaf, 17 juni 1961. Mathieu Smedts opende Vrij Nederland van 24 juni 1961 met de woorden, vet gedrukt pagina éen: ‘Naar onze overtuiging heeft Willem L. Oltmans met zijn open brief goed werk verricht door een duistere zaak in de openbaarheid te brengen. Anderen menen dat Oltmans daarmee een van de laatste gespreksmogelijkheden met Indonesië onmogelijk heeft gemaakt. Maar wie moet politiek voeren als politici verstek laten gaan?’ Dr. M. van Blankenstein kwam in hetzelfde nummer van V.N. met een door Paul Rijkens geïnspireerd verhaal: ‘Een ontsporing.’ Onder meer schreef hij: ‘Oltmans is verongelukt omdat hij van de kook is geraakt. Dat is nu eenmaal noodlottig voor de koorddanser die hij meende te kunnen zijn...’ Het is te enen male niet mogelijk ook maar zelfs een indruk te geven van de deining die in het goede vaderland over een en ander ontstond en de onzin die aan alle kanten als vuurwerk explodeerde. Eens zal een vlijtige student wellicht op de hele affaire zijn doctorstitel halen. Zoals professor Lijphart fantaseerde in zijn Yale-studie, dat mijn onthullingen in Vrij Nederland over de groep-Rijkens door de Indonesische regering geïnspireerd zouden zijn geweest.The Trauma of Decolonization. Pagina 226. Toen ik 3 juni 1961 bij de man, met wie ik die dagen het nauwste contact had aan Indonesische zijde, in Washington arriveerde en daarbij mijn interview met Joris van den Berg liet lezen, vloog ambassadeur Zain tegen het plafond.Ook Hofland stelde in Opmerkingen over de chaos, op basis van een gesprek met ambassadeur Zain, ‘aan de Indonesische kant schrok men van de Open Brief van Oltmans’ (pagina 93), waarmee ten overvloede de insinuatie, als zou mijn besluit door Indonesiërs zijn ingegeven, mede is weerlegd.
Dit kon mij geen zier schelen. Wij zijn desalniettemin over de jaren vrienden gebleven, ook in 1973. Ik had gedaan wat ik vond dat moest gebeuren en in retrospect blijf ik van mening dat dit toen noodzakelijk was. Met Lunshof van Elseviers magazine had ik in het bijzijn van Daan van Rosmalen een eerste gesprek van enkele uren. Hij was geïnteresseerd in de activiteiten van generaal Nasution, die zich op advies van zijn privé-adviseur Ujeng Suwargana in West-Europa bevond. Nasution had met tal van Nederlanders contacten. Henk Hofland slaagde erin hem op televisie te krijgen en zei mij: ‘Als ik zou schrijven, wat deze generaal mij allemaal heeft verteld, zou alles wat tot dusverre werd bereikt worden getorpedeerd.’ Helaas vinden wij niets van deze informatie terug in de weinige alinea's die Hofland in Tegels lichten aan generaal Nasution wijdt. Lunshof was een boeiende prater. ‘De dag vóor de soevereiniteitsoverdracht zou ik Sukarno met liefde hebben opgehangen. De dag erna zou ik hem in Amsterdam hebben verwelkomd.’ Hij vervolgde: ‘U mag het gerust weten, ik heb begin van dit jaar Luns een brief geschreven, dat hij Nieuw-Guinea moest internationaliseren. Hij heeft mij toen geantwoord, “schrijf dat in godsnaam niet, want wij houden Nieuw-Guinea vast”.’Gesprek op 24 juni 1961. De hoofdredacteur van Elseviers zei wel een en ander te weten van contacten tussen het koningshuis en president Sukarno, ‘maar de koninklijke familie, daar kom ik niet aan.’ Hij zei belangstelling te hebben voor een particulier onderhoud met Nasution in Bonn. Samen met Lunshof en diens assistent Barkey Wolf reisde ik 26 juni naar Keulen.Wij logeerden in Excelsior-Hotel Ernst. De volgende dag woonde ik in Hotel Königshof met 16 andere Nederlandse journalisten Nasution's persconferentie bij. Naast Nasution, evenals deze in een kraakwit uniform, zat de kolonel Pandjaitan.Deze hoge officier werd op 1 oktober 1965 met vijf andere generaals als vijanden van de Indonesische staat gearresteerd. Hij pleegde verzet en werd doodgeschoten. Generaal Nasution wist zijn arrestatie te voorkomen en vluchtte. Ook Ujeng Suwargana was van de partij. Toen een collega de afgezaagde vraag stelde, waarom Indonesië aanspraken maakte op Nieuw-Guinea en geen woord repte over Portugees Timor of Brits Borneo, was Nasution, die al bij aanvang van zijn persconferentie nerveus had verklaard ‘ik kan niet goed uit mijn woorden komen,’ duidelijk in verlegenheid gebracht. Ik besloot hier iets over te zeggen en vertelde, dat ik president Sukarno op die vraag had horen antwoorden: ‘Wij hebben geen soevereiniteitsoverdracht met Portugal of Engeland afgesloten maar met Nederland. Wij spreken hierbij alléen over het voormalige Nederlands-Indische grondgebied.’ ‘Dat is juist,’ vulde generaal Nasution dociel aan. Niettemin scheen mijn interventie de stemming tijdens de persconferentie nadelig te hebben beïnvloed, omdat Nederlandse journalisten zich onbedaarlijk schenen te ergeren aan het feit dat ik Bung Karno bij die gelegenheid citeerde. Hofland beschreef deze wat gespannen situatie later nauwkeurig in Opmerkingen over de Chaos, en ook De Volkskrant noteerde de volgende dag: ‘De Sukarno-gezinde Nederlandse journalist, Willem Oltmans, kon tijdens de persconferentie niet nalaten propagandistische kreten te slaken voor de Indonesische zaak. Na een opmerking van Oltmans, verklaarde Nasution over het standpunt van Sukarno, dat de president inderdaad niet tot in het oneindige wilde doorgaan met het slepend laten van het Nieuw-Guinea-conflict.’ Door omstandigheden liep Lunshof generaal Nasution ook nog mis, wat niet betekende dat zo'n uitstapje met hem, afgewisseld met een glas champagne bij tijd en wijle, geen plezierige ervaring was geweest.Lunshof zou zijn blad 1 juli 1961 openen met een artikel ‘De democratie ondermijnd’, dat hij voor een belangrijk gedeelte baseerde op informaties die ik hem op een bandopname-apparaat had gedicteerd. Eppo Doeve produceerde een tekening bij het stuk, waar Bung Karno in de historische roman De schaapherder (verschenen in april 1838) van mijn voorvader van Jan Frederik Oltmans leest. Zie blz. 190. Ook Howard P. Jones herinnert in zijn memoires aan Nasution's persconferentie in Bonn. ‘Niemand kan van ons verwachten, dat wij, Indonesiërs, voor onbepaalde tijd op de terugkeer van Irian-Barat zullen wachten, ook al is het onze wens een vreedzame regeling te treffen.’Indonesia: A Possible Dream. Pagina 198. Volgens Jones was Nasution's persconferentie in Bonn aangepast aan de standpunten van Sukarno. Inmiddels brachten Paul Rijkens en Emile van Konijnenburg, volgens een communiqué in de residentie uitgegeven, een bezoek aan premier professor Jan de Quay. Ook staatssecretaris dr. H.R. van Houten was daarbij aanwezig.Toen ik later bij een lezing in de Verenigde Staten over een geheime ontmoeting van secretaris-generaal Van Houten met generaal Nasution in West-Duitsland sprak, volgden zulke opvallend krachtig gestelde dementi's, zowel van de zijde van het Indonesische leger in Djakarta als van de zijde van het ministerie van Buitenlandse Zaken in Den Haag, dat blijkbaar de in het geheim conspirerenden er veel aan gelegen was de ontmoetingen te ontkennen. Volgens een officiële verklaring hadden de leden van de groep-Rijkens om dit onderhoud verzocht vanwege de publikaties van de journalist Willem Oltmans in Vrij Nederland. ‘De minister-president,’ aldus het communiqué, ‘neemt tegenover de activiteiten van de groep-Rijkens dezelfde houding aan als minister Luns, hetgeen betekent dat de premier zich geheel van de groep heeft gedistantieerd.’ Tot woede van iedereen, inbegrepen gouverneur Plateel op Nieuw-Guinea, had professor Duynstee in West-Duitsland een ontmoeting met generaal Nasution gehad. De minister-president distantieerde zich ook van hem, en warempel distantieerde Nasution zich nadien eveneens van deze Telegraaf-professor. Er werd meer en meer gedistantieerd en de bochten en cirkels waarin allerlei elkaar zeer goed bekende mensen voorlopig weer om elkaar heen liepen werden omzichtiger en wijder. Wat dat betreft is Nederland maar een klein plekje. Het leek mij een goed moment duidelijk te stellen, dat Bung Karno zich intussen allerminst van Paul Rijkens en diens mannen distantieerde. In het weekblad Vrij Nederland publiceerde ik vandaag een nieuwe serie gegevens omtrent details van de pogingen van Rijkens om tot een doorbraak in de Nieuw-Guinea-affaire te komen. Ik deed opnieuw een beroep op de heren rond Rijkens, indien de regering bleef weigeren de tekst van de brief van Sukarno in Wenen aan Paul Rijkens gericht, bekend te maken, dit desnoods eenzijdig te doen, omdat er duidelijk de mogelijkheid uit sprak van een bereidheid, vooral aan Indonesische kant, om op het hoogste niveau (Sukarno zelf) snel tot een concordantie inzake Nieuw-Guinea te komen. Verder stelde ik: ‘Toen de heer Scholtens van de groep-Rijkens op 1 juni 1.1. om 11.15 uur een afspraak met minister Luns had en te horen kreeg dat de bewindsman maar twintig minuten beschikbaar had, om het antwoord van Sukarno aan Rijkens te bespreken, maakte de heer Scholtens rechtsomkeert met de mededeling dat het op prijs ge-steld zou worden dat de minister voor dergelijke belangrijke zaken meer tijd beschikbaar zou maken. Hierop volgde een lunch van de heer Scholtens met minister Luns op 5 juni. In de namiddag van 7 juni eveneens een langdurig gesprek tussen Scholtens en de minister-president, De Quay.’ Ik meldde in Vrij Nederland, dat Luns geschokt was door de vergaande consequenties die zijn instemmen met de brief van Paul Rijkens aan Sukarno had gehad zodat deze meneer minister thans weer met man en macht terugkrabbelde. Volgens Schmelzer was De Quay al van mening dat er met Luns niet viel te praten. ‘Van Luns krijg je in feite alleen maar te horen hoe het is, hoe het moet zijn en wat je ervan moet denken,’ tekende Schmelzer op in zijn dagboek als de mening van premier de Quay.Het Verschijnsel Schmelzer. Pagina 84. Zelf was de oud-minister van mening, dat je van Luns kon zeggen, dat hij zich in zaken het landsbelang betreffende had vergist, ‘want wanneer je een bepaalde visie hebt op een zaak, ben je geneigd feiten die zich voordoen te interpreteren aan de hand van die visie. Dat is zeker ook het geval bij Luns geweest.’ Notabene! Dit is een keurige Haagse manier om te schrijven dat Luns zijn eigen leugens geloofde. Schmelzer vervolgde: ‘Ik heb in gesprekken met hem (Luns) dan ook weleens geïnformeerd of hij de zaken wel juist interpreteerde, maar achter zijn rug om controle uitoefenen heb ik nooit gedaan.’Ibid. Pagina 115. Volstrekt onbegrijpelijk, hoe Luns al die jaren, bij zoveel onkunde, van zijn tegenstanders zijn goddelijke gang heeft kunnen gaan. Ik waarschuwde 10 juli 1961 in Vrij Nederland, dat de minister van Buitenlandse Zaken zat te draaien en terugkwam op eerder gedane toezeggingen. Het zal niet of weinig zijn opgemerkt. Hofland had in dit opzicht gelijk toen hij mij die dagen zei: ‘Luns is helemaal niet de grote man die hij voor het volk lijkt; alléen zijn tegenstanders zijn stomme idioten.’ De Quay's voorganger, Willem Drees, die Luns tenslotte de kans had gegeven zich tot solist in het Indonesische drama te maken, heeft al evenzeer over de jaren aan een serie in strijd met de werkelijkheid staande waandenkbeelden over Sukarno geleden. ‘Met Sukarno waren geen afspraken te maken,’ zei hij tegen Amsterdamse studenten. ‘Hij wijzigde altijd weer zijn positie. Wat was afgesproken moest weer worden gewijzigd, of er moest iets aan worden toegevoegd omdat al zijn handelingen waren gericht op vergroting van zijn eigen persoonlijke prestige.’Gesprek op 28 mei 1973. Andere uitermate laatdunkende uitspraken van Drees over Bung Karno, werden op uitdrukkelijk verzoek van Drees later geschrapt, omdat Sukarno was overleden en over de doden niets dan goeds. Intussen heeft de oud-premier deze onzin over Sukarno wél tot 1973 uitgesproken en was zijn beleid jegens Indonesië er sterk door beïnvloed. Dat het zijn eigen Luns was, die zich jarenlang in de meest onwaarschijnlijke kronkels zou wringen om zijn persoonlijke rancune en veten met Sukarno of Kennedy - en god mag weten wie verder - uit te vechten over de hoofden van het Nederlandse volk heen onder het motto van vaderlandslievendheid en affectie voor land en koningin,Men leze er het hoofdstuk ‘Houden van Nederland’ uit zijn memoires Ik herinner mij op na (pagina 238-254). dat heeft de goedgelovige Willem Drees nooit door gehad. Hij was trouwens de enige niet. In een slotpassage van mijn Vrij Nederland-reportage van 1 juli 1961 vermeldde ik, op basis van inlichtingen die ik van Emile van Konijnenburg had gekregen, dat Paul Rijkens op 14 juni 1961 een confrontatie met Luns in diens werkkamer had gehad, ‘waar met
scherp is geschoten’. Interessant was overigens - vooral omdat niemand wist dat Rijkens die ochtend van de 14de juni bij Luns was geweest en eindelijk herrie had gemaakt - dat de minister diezelfde middag om 13.30 uur tijdens een vergadering van de Tweede Kamer plotseling onwel werd en achterover in zijn stoel zonk. De naast hem zittende ministers Marijnen en De Pous schoten toe. Zij legden Luns achter de regeringstafel op de grond. Pater Beaufort, die in een loge de debatten volgde, spoedde zich veiligheidshalve naar beneden in de zaal. Voorzitter dr. Kortenhorst schorste de vergadering en liet de publieke tribune ontruimen. De volgende dag werd bekendgemaakt dat de minister een goede nachtrust had gehad. Uit alle delen van het land stroomden brieven, telegrammen en bloemstukken binnen. De behandelende geneesheer schreef echter een lange periode van rust voor en Luns vertrok naar de Haute Savoie. Luns heeft tijdens de Nieuw-Guinea-crisis eens tegen zijn partijgenoot Schmelzer opgemerkt, dat wanneer Bung Karno maar dood zou gaan hij in twee maanden een oplossing voor Nieuw-Guinea tot stand zou hebben gebracht. Omgekeerd zou in ieder geval een vroegtijdige hartverlamming van Joseph Luns in 1961 een derde militaire confrontatie met Indonesië in 1962 voorkomen hebben. De onthullingen over de groep-Rijkens deden opgewonden beroering in het goede vaderland ontstaan. Het zou te ver voeren er hier een volledig overzicht van te geven. ‘Wie regeert er nu eigenlijk? Het kabinet De Quay of de groep-Rijkens? Amateur-diplomaten van die groep zaten veelvuldig in vliegtuigen naar plaatsen waar zich Indonesische autoriteiten bevonden. Ze reisden voor, tijdens en nadat er - wei-niet, wei-niet, wei-niet? - door ministers met hen was gepraat,’ aldus bijvoorbeeld het Vrije Volk. Volgens de Indonesian Observer van 4 augustus 1961 ontkende de officiële woordvoerder van de commandant van het Indonesische leger, luitenant-kolonel Sunarjo, met klem mijn mededeling in een lezing voor Amerikaanse studenten van de Iowa University, dat generaal Nasution ook nog met de heer Van Houten, toen secretaris-generaal van Buitenlandse Zaken onder Luns, een ontmoeting in West-Duitsland zou hebben gehad. Dit was vooral ook een vervelende mededeling omdat het zou kunnen aantonen dat Luns toen reeds op de generaals in Indonesië mikte in plaats van op het wettige gezag in de republiek, Sukarno. Zou een kamercommissie deze heer Van Houten nu niet eens liefst onder ede kunnen horen om na te gaan of, toen de woordvoerder van Buitenlandse Zaken op 2 augustus 1962 officieel mededeelde dat een ontmoeting van de heer Van Houten met Nasution ‘het laatste was waar de heer Van Houten aan zou denken’, dit op waarheid berustte, of dat er zwaar gekonkeld werd, terwijl de eerste Indonesische para's boven Irian neerkwamen? Ook professor W.F. de Gaay Fortman zou in dit verband moeten worden gehoord. President Sukarno vierde zijn verjaardag op 6 juni 1961 in Moskou. Hij danste met Khrushchev de cha-cha-cha. Leonid Brezhnev gaf een leskinka weg. Bovendien werd in Moskou bij die gelegenheid bekend gemaakt, dat nieuwe kredieten voor wapenleveranties aan Indonesië zouden worden verstrekt. De Sowjet-minister van Defensie Rodion Y. Malinowsky en zijn Indonesische collega Nasution ondertekenden tijdens Bung Karno's bezoek een overeenkomst waarbij de bevrijding van Nieuw-Guinea uit de tentakels van het westerse imperialisme centraal stond. Internationaal trok deze gebeurtenis de aandacht. De Londense Daily TelegraphOm een voorbeeld uit vele in de westerse pers te noemen. publiceerde een hoofdartikelDaily Telegraph, 11 juli 1961. waarin melding werd gemaakt van Russische leveranties van kruisers en bommenwerpers aan Indonesië, ‘waarbij wij wijzen op het feit dat de Sowjets slechts profiteren van ruzie tussen westerse en niet-gebonden (neutrale) landen.’ 3 juli 1961 kwamen de eerste Sowjet tu-16 lange afstandsbommenwerpers in Indonesië aan. Hiermee zouden aanvallen vanuit Oost-Indonesië op Nieuw-Guinea uitgevoerd kunnen worden, mig-21 supersonische gevechtsvliegtuigen landden op Tjililitan, het militaire vliegveld van Djakarta. Indonesië werd wegwijs gemaakt in het gebruik van geleide projectielen. Het tempo van de Indonesische oorlogsvoorbereidingen nam zienderogen toe. De Luns-politiek dreef Sukarno en Nasution verder in de armen van Khrushchev. De Sowjet-premier voorspelde openlijk tijdens Bung Karno's verjaarspartij, dat Irian-Barat spoedig uit de greep van het westerse kolonialisme zou worden bevrijd. In westerse hoofdsteden werd de Indonesisch-Russische toenadering met zorg gadegeslagen. Misschien was generaal Nasution zelf ook bezorgd over de toenemende invloed van het Kremlin in Zuidoost-Azië, door belangrijke wapenleveranties aan Indonesië in verband met de bevrijdingscampagne van Irian-Barat, dat hij daarom zijn privé-afgezant, Ujeng Suwargana, op Nederland af stuurde en naar Bonn en Parijs kwam om een eigen diplomatiek offensief rond Nederland te openen. Maar was het niet Luns' uitzonderlijke bokkigheid over de Papoea's, die Sowjet-wapens naar Indonesië deden stromen? 1961 was voor president Kennedy zijn moeilijkste jaar op het Witte Huis. Op 15 april kreeg hij bij de Varkensbaai op Cuba, een nederlaag te incasseren, waar een door de regering Eisenhower-Nixon en de cia geplande ‘invasie’ werd uitgevoerd, die grandioos mislukte.
Hiermee had Fidel Castro gewipt moeten zijn! Washington was echter zodanig ‘abuis’ over wat er werkelijk aan de hand was een paar honderd kilometer buiten de kusten van Florida, dat men met de grootste zorg zich af moet vragen wat het duurste en meest modern uitgeruste inlichtingenapparaat ter wereld weet van werkelijke toestanden aan de andere kant van de aardbol, hetzij bijvoorbeeld in Cambodja, hetzij in Indonesië. In juni 1961 volgden bezoeken aan Charles de Gaulle in Parijs en Nikita Khrushchev in Wenen. Over de voorbereiding van de ontmoeting met de Sowjet-premier had ik een belangwekkend gesprek met de psychiater professor Bryant Wedge van de School of Law and Diplomacy aan de Tufts Universiteit nabij Boston.Interview, uitgezonden in het programma Scala van de nos-televisie op 13 november 1968. Hij had indertijd samen met een twintigtal psychologen, sociologen, antropologen en geschiedkundigen een rapport ter oriëntatie van de Amerikaanse president geschreven over de persoonlijkheid van Khrushchev, dat als handleiding voor deze ontmoeting in Wenen moest dienen. Ik vroeg professor Wedge of Khrushchev een ijdel man was geweest. ‘Integendeel, in grote lijnen vonden wij hem juist sympathiek.’ Waarom de ontmoeting in Wenen een fiasco werd? ‘Omdat Kennedy onervaren was en te voorzichtig is geweest. Khrushchev heeft toen de indruk gekregen dat jfk zwak en twijfelachtig was. Hij zette dan ook prompt in de zomer van 1961 de Berlijnse muur neer.’ Een ander advies aan Kennedy was: ‘Voer geen democratische beweegredenen aan. Deze man kan letterlijk niet begrijpen wat democratie betekent, of wat de verhouding burger-staat in de westerse wereld betekent. Onze interpretatie van plaatselijke autonomie, of van begrip van niet-inmenging in binnenlandse aangelegenheden van staten is voor Khrushchev niet te volgen. Uitsluitend het pragmatische eigenbelang van de Sowjet-Unie staat Mr. K. bij al zijn handelingen en redeneringen scherp voor de geest.’ Pas tijdens de Cubaanse rakettencrisis van 1962 had jfk volgens professor Wedge de adviezen van de adviescommissie opgevolgd en een harde lijn gevolgd, die Mr. K. onmiddellijk begreep. Zodoende werd een diplomatieke overwinning geboekt, toen Moskou de raketten uit Cuba verwijderde.Zie ook Robert F. Kennedy, Thirteen Days. W.W. Norton, 1969. Op 1 september 1961 was ik in de Joegoslavische hoofdstad, waar de landen van het neutrale, niet-gebonden blok onder voorzitterschap van maarschalk Tito opnieuw bijeen zouden komen. Dit soort conferenties, waar Bung Karno in 1955 in Bandung de grondslag voor had gelegd, werden in Moskou en Washington met zorg gadegeslagen, omdat men Chinese dominantie in de Derde Wereld vreesde. Summit-diplomacy was voor Sukarno een geliefkoosde wijze van internationale en globale contacten leggen, ook omdat het persoonlijk ontmoeten en onder vier ogen confereren aansloot op de zuiver Indonesische modus operandi. In zijn rede voor de Algemene Vergadering van de uno in 1960
had Sukarno reeds het onderstaande initiatief ontwikkeld. De te nemen besluiten van de Belgrado-conferentie waren er een logische voortzetting van. Bung Karno zei in 1960 onder meer: ‘Er wordt gezegd, dat wij leven in een Revolutie van Stijgende Verwachtingen. Dat is niet waar! Wij leven in een Revolutie van Stijgende Eisen! Zij die voorheen geen vrijheid kenden, eisen nu vrijheid. Zij, die vroeger geen recht van meningsuiting hadden, eisen thans dit recht op. Zij, die voorheen honger leden eisen nu rijst, in overvloed en iedere dag. Zij die voorheen niet konden lezen of schrijven eisen thans een behoorlijke opvoeding. Onze ganse wereld is een uitgestrekt kruitvat van revolutie! Niet minder dan driekwart van de mensheid is bij deze Revolutie van Stijgende Eisen betrokken en dit is dan ook de meest gigantische revolutie sedert het tweevoetige dier, de mens, in het aardse paradijs tot leven kwam.’ Sukarno diende daarop al in 1960 namens de delegaties van India, de Verenigde Arabische Republiek, Joegoslavië, Ghana en Indonesië bij de Algemene Vergadering een ontwerp-resolutie in, die luidde: ‘Met diepe bezorgdheid nemen wij een verslechtering van de internationale betrekkingen tussen landen waar die ernstige gevolgen zou kunnen hebben. In het besef van de grote verwachtingen die de wereld koestert, dat deze vergadering zal bijdragen tot het voorbereiden van stappen die de spanningen in de wereld zullen kunnen verminderen, Volledig bewust van de urgente en ernstige verantwoordelijkheid die op de Verenigde Naties rust om pogingen te ondernemen de situatie te verbeteren, Verlangen wij, als eerste dringende stap, dat de president van de Verenigde Staten en de voorzitter van de Raad van ministers van de Sowjet-Unie hun onlangs onderbroken contacten hervatten, opdat hun eerder toegezegde bereidheid de voor de wereld geplaatste problemen langs de weg van onderhandelingen op te lossen op progressieve wijze zal worden toegepast.’Towards Freedom and the Dignity of Man. Department of Foreign Affairs, Djakarta 1961. Pagina 148 en 149. Er bestaat geen twijfel over, dat Sukarno, de grondlegger van de eerste Afro-Aziatische Conferentie van 1955, ook de initiatiefnemer van de bovenstaande resolutie in de uno was. Zij benadrukt en licht andermaal de internationale politieke filosofie van de staatsman Sukarno toe. Bung Karno toetste voortdurend zijn Indonesische musjawarah en mufakat aan de internationale situatie.Opvallend was dat drs. W.H. Weenink, redacteur nrc-Handelsblad, op 1 September 1973 in een uitvoerige reportage over ‘Nieuwe wegen voor niet gebonden landen’ zijn ondeskundigheid inzake dit onderwerp etaleerde, door Sukarno als initiatiefnemer van de Belgrado-conferentie zelfs niet te noemen. Steeds weer valt mij op, dat in 1973 velen vergeten zijn, dat Sukarno de werkelijke grondlegger van de Afro-Aziatische beweging was. In de Volkskrant van 4 september stond bijvoorbeeld, dat Fidel Castro in Georgetown, Guyana, het monument had bezocht ter ere van de oprichters van de Derde Wereld-beweging: Tito, Nehru, Nkrumah en Nasser. Het is niet waar. Sukarno riep de Bandung-landen voor het eerst in 1955 bijeen. Wanneer men dan het communiqué leest, dat de presidenten van Amerika en Rusland, Nixon en Brezhnev, na afloop van hun tapgesprekken in Camp David en San Clemente in juni 1973 publiceerden, waarbij werd aangekondigd, dat Nixon in begin 1974 opnieuw naar Moskou zou reizen, kan men stellen dat éen van Sukarno's dierbaarste wensen, musjawarah tussen de twee wereldmachten, in vervulling is gegaan. En hierin, ook omdat ik het met Sukarno's opvattingen over voortdurend internationaal overleg steeds volledig eens ben geweest, zie ik de belangrijke en positieve bijdrage van Richard Nixon en Henry Kissinger aan de moderne wereldgeschiedenis. Want zij waren het, die
een werkende dialoog tussen Washington en Moskou en Washington en Peking wisten te verwezenlijken. Het zou niet te verwonderen zijn, wanneer deze voortdurende contacten tussen Amerikanen en Russen en Amerikanen en Chinezen op den duur ook de gesprekken tussen Moskou en Peking weer in positieve zin op gang zouden brengen. Daar staat tegenover, dat critici van de zogenaamde ‘Nixinger’-wereld-politiek van mening zijn dat Nixon en Kissinger gevaarlijke mythen schiepen, ter vergroting van eigen prestige als wereldstrategen, ter bevordering van de kansen voor de presidentiële herverkiezing van 1972, terwijl in werkelijkheid de zogenaamde toenaderingen tussen Washington en Peking en Washington en Moskou veel minder om het lijf hadden dan van hogerhand werd voorgesteld. Kissinger heeft sedert augustus 1973 zijn voorgenomen bezoeken aan Peking herhaaldelijk moeten afzeggen, omdat prins Norodom Sihanouk eenvoudig te kennen gaf kennelijk met instemming van Chou En-lai niet aanwezig te zullen zijn als Henry in town zou zijn. Het is wellicht te vroeg om te juichen. Tenslotte zeilde Nixon in 1970 Cambodja binnen onder leugens en valse voorwendselen en kan men in 1973 gereserveerd staan tegenover diens pogingen om zoete broodjes te bakken met prins Sihanouk. De Belgrado-conferentie vaardigde na afloop van het overleg premier Nehru en president Kwame Nkrumah naar Moskou af, terwijl Sukarno en president Modibo Keita van Mali naar president John F. Kennedy reisden. De landen van Afrika en Azië wilden de atoommachten eraan herinneren, dat ‘wanneer mannetjesolifanten vechten het prairiegras wordt platgestampt’. De bede van de Bandung-Belgrado-groep van landen luidde in wezen: Wij wensen meer overleg (musjawarah) om tot meer overeenstemming (mufakat) te komen. Nieuw-Guinea zou opnieuw in de Verenigde Naties aan de orde komen. Ik was dus in New York voor de debatten, toen ik de avond van 16 november 1961 om 23.15 uur door Bob Tapiheru, assistent van dr. Zairin Zain, thuis op Long Island werd opgebeld. De heer Zain logeerde in het Olcott-Hotel en liet mij vragen hem de volgende ochtend te bezoeken. De ambassadeur was nog in zijn slaapkamer toen ik deze ochtend in zijn appartement arriveerde. Hij kwam in sarong te voorschijn. Hij vertelde te hebben vernomen dat Emile van Konijnenburg met aftreden als vice-president van de klm zou hebben gedreigd. Hij zou worden gedwongen door de nieuwe president-directeur, drs. E.H. van den BeugelVan der Beugel was voordien secretaris-generaal van Buitenlandse Zaken onder minister Luns. een verklaring te tekenen zich niet meer met bemiddelingspogingen tussen Nederland en Indonesië in te laten. Zain verzocht mij onmiddellijk naar Den Haag te gaanIk beschikte, ook al schreven Hiltermann c.s. en De Telegraaf in juni 1961, dat ik de groep-Rijkens in de publiciteit bracht omdat men mijn vliegreizen niet meer wilde betalen, voortdurend en permanent over retourbiljetten Amsterdam-New York, om dit soort onverwachte overtochten zonder overleg vooraf mogelijk te maken. ‘om Konijn terug in de rails te krijgen’. Hij diende van zijn voornemen te worden afgehouden, aldus meende dr. Zain. Zo ver was het dus reeds met de Boys-of-the-bandBekend Amerikaans toneelstuk van Mart Crowley uit 1968. onder elkaar gekomen. Ik ontmoette de heer en mevrouw Van Konijnenburg in het American Hotel. ‘In het bijzijn van twee getuigen heeft Van den Beugel mij bij zich geroepen,’ aldus Konijn, ‘maar ik ben nog nooit zo vastberaden geweest. Ik wist immers waar wij voor strijden! Baron van TuyllS.I. van Tuyll van Serooskerken, de opvolger van Van der Beugel als secretaris-generaal van Buitenlandse Zaken. zond de klm een ultimatum. Hierin werd onder meer gesteld, dat ik voor de Nederlandse regering een persona non grata was geworden. Ik zou een meneer in Ceylon een anti-regeringsstandpunt inzake Nieuw-Guinea hebben gegeven, terwijl ik vrije vliegbiljetten zou hebben verstrekt aan professor Röling en de journalist Van Rantwijk (beide namen waren onjuist.) De verklaring die de klm nu wil dat ik teken komt er in feite op neer dat ik tegen haar (Greet van Konijnenburg) niet meer zou kunnen zeggen wat ik denk. Ik heb een drietal advocaten en professor Duynstee geraadpleegd wat ik zou antwoorden. Ik pieker er niet over deze door Van den Beugel opgestelde verklaring te tekenen. Trouwens het bedrijf staat achter mij.Hij noemde enkele klm'ers aan de top. Ik ontvang van allerlei kanten adhesiebetuigingen. Andere bedrijven zullen mij steunen, ook als de klm
mij eruit zou gooien. Toen ik dat ultimatum ontving had ik het gevoel dat ik jarig was. Het is namelijk volmaakt knots.’ Henk Hofland en Mathieu Smedts sloten zich enige tijd bij het gesprek aan. Hofland: ‘De beste methode blijft om steeds meer mensen hier publiekelijk te compromitteren. Met volkomen openbaarheid is de zaak het meest gebaat.’ Smedts zei erin te zijn geslaagd in Hotel des Indes een ontmoeting te arrangeren tussen professor Duynstee en mr. Jaap Burger.Smedts zei dat Burger van mening was, dat Luns, ondanks pogingen van andere zijde de kwestie Nieuw-Guinea te internationaliseren, zou proberen aan Nieuw-Guinea als Nederlands gebiedsdeel overzee vast te houden. Konijn: ‘Het is nu total warfare. Je moet het nu alleen nog hebben van de fouten die de anderen maken. Luns heeft al voorspeld, Konijnenburg zal tekenen “uit broodnood”.’Ook Paul Rijkens beklaagde zich in zijn memoires over de pogingen van de overheid (Luns) hem als anti-Nederlands voor te stellen: ‘Mijn activiteiten kwamen voort uit vaderlandsliefde en waren erop gericht de afgebroken draad tussen Nederland en Indonesië weer te kunnen laten opnemen’, en ‘Wanneer men in het leven heeft gestreefd iets goeds te bereiken, zowel voor de zaak (Unilever) waaraan men zijn hart heeft verpand, als ook waar het een algemeen vaderlands belang betrof, dan is het een vreemde ervaring in sommige bladen uitgemaakt te worden voor “landverrader”.’ (Handel en wandel. Pagina 160.) De tekst van het klm-ultimatum aan Emile van Konijnenburg luidde:   In aansluiting op ons onderhoud zend ik u hierbij de tekst van een verklaring waarover wij spraken. Gaarne verneem ik binnenkort van u of u bereid bent deze tekst voor akkoord te tekenen. w.g. E.H. van den Beugel De directie van de klm: Gezien het feit, dat ondanks de aan de heer Van Konijnenburg herhaalde mondeling gegeven instructies te dien aanzien, de klm op onaanvaardbare wijze gemengd is in het probleem van de Nederlands-Indonesische politieke verhoudingen, draagt de heer Van Konijnenburg thans formeel op zich te onthouden van enigerlei activiteit en van enigerlei meningsuiting met betrekking tot de Nederlands-Indonesische verhoudingen, waaronder de kwestie Nieuw-Guinea begrepen is, en deelt hem mede, dat iedere overschrijding van deze opdracht tot gevolg zal hebben, dat het dienstverband met de heer Van Konijnenburg zal moeten worden verbroken. Voor akkoord getekend:... Den Haag, 8 november 1961.   Het antwoord van de heer Van Konijnenburg luidde:   Aan de heer E.H. van den Beugel, Aan uw verzoek om de mij op 9 november j.l. als bijlage bij uw brief nr. 587 toegezonden instructie voor akkoord te tekenen, kan ik om de volgende redenen geen gevolg geven. Het voor akkoord tekenen van deze instructie zou, gelet op de inhoud van de eerste alinea, de erkenning inhouden, dat ik mij niet zou hebben gehouden aan reeds eerder gegeven instructies, die door de
klm-directie ten behoeve van het antwoord van de minister-president in de kamer als volgt zijn samengevat: ‘dat de genoemde functionaris het uitsluitende mandaat heeft, een regeling te treffen voor de schuldverhouding tussen de Garuda Indonesian Airways en de klm, hetgeen betekent, dat vermenging van politieke en economische belangen werden verboden. Ik wens uitdrukkelijk vast te stellen, dat ik mij nauwkeurig aan deze eerder gegeven instructie heb gehouden en in mijn functie van onderdirecteur van de klm de grenzen van het mij verleende mandaat niet heb overschreden. Ik ontken dan ook pertinent dat de klm door
mijn toedoen gemengd is geworden in de tussen Nederland en Indonesië ontstane politieke moeilijkheden. Men kan van mij niet verlangen, dat ik mij akkoord verklaar met een voorstelling van zaken, welke niet in overeenstemming is met de werkelijkheid. Wat de mij thans voorgestelde instructie zelve betreft, deel ik u mede dat de ‘groep-Rijkens’ reeds aan de regering heeft toegezegd zich te zullen onthouden van iedere activiteit en van iedere meningsuiting met betrekking tot de problematiek van de Nieuw-Guinea-kwestie. De mij voorgelegde instructie gaat mijns inziens te ver, voor zover daarin geheel in het algemeen wordt gesproken van ‘de Nederlands-Indonesische verhoudingen’. Deze omschrijving is zo ruim, dat ik daartegen bezwaar moet maken. Van mij kan niet in redelijkheid worden verlangd dat ik mij zou verbinden tot iets waarvan de portee niet bij voorbaat is vast te stellen en waaronder allerlei aangelegenheden begrepen kunnen worden, die met het geschil over Nieuw-Guinea niets te maken hebben. Met het bovenstaande hoop ik voldoende duidelijk te hebben uiteengezet, waarom ik de instructie, zoals deze mij is voorgelegd, onmogelijk voor akkoord kan ondertekenen. Ik ben echter gaarne bereid in overleg met u naar een andere voor de klm en mij aanvaardbare oplossing te zoeken. Met de meeste hoogachting etc. E. van Konijnenburg Dezelfde avond keerde ik in New York terug en was om 20.45 uur in het Plaza Hotel, waar Zain met minister Subandrio en andere Indonesische diplomaten confereerden over de Nieuw-Guinea-debatten in de uno. Ik bracht verslag uit van mijn tweedaags bezoek aan Nederland. Ook pleitte ik op advies van Emile van Konijnenburg, de journalist van De Waarheid, Willem Klinkenberg en dr. M. van BlankensteinOok hem had ik nog in Wassenaar bezocht. voor een gematigde rede van Subandrio die de volgende dag in de Algemene Vergadering van de Verenigde Naties uitgesproken zou worden. Alle drie heren hadden mij verzocht de Indonesiërs erop te wijzen, dat een scherp gestelde redevoering van de Indonesische minister slechts Luns en diens kwaadaardige kameraden in de kaart zou spelen. ‘Dreigen van Subandrio zou op dit moment niet handig zijn,’ aldus Van Blankenstein, ‘want het zou Luns alleen maar versterken in zijn tegenwerken.’ Hij vervolgde: ‘Zou Luns bij de komende stemming geen twee derde meerderheid krijgen, dan is hij aan het eind van zijn Latijn. Hij zal dan misschien niet aftreden, maar dan ligt zijn negatieve politiek tenminste op straat. Wat De Quay bezielt weet ik niet. De man is onmogelijk geworden. Hij doet alsof hij nu volkomen achter Luns staat.’ Subandrio legde de avondzitting van de Algemene Vergadering van de uno zeven nieuwe constructieve voorstellen voor om tot een oplossing voor de Nieuw-Guinea-impasse te komen. Ook de Indiase afgevaardigde Krishna Menon diende een resolutie in om Nederland en Indonesië aan éen tafel te krijgen maar De Telegraaf meldde, dat een woordvoerder voor Luns onmiddellijk liet weten dat hier geen sprake van kon zijn. Daarentegen reageerde Subandrio op het voorstel van Menon met dit direct te aanvaarden. Luns liet daarop ambassadeur Schurmann voor het forum van de uno een felle aanval op India uitspreken. Dat de goede man zich in naam van het vaderland hiertoe leende! Een onaangename bijkomstigheid was, dat Robert Kiek in zijn Telegraaf-stuk van 21 november 1961 een pestilente passage invoegde, namelijk ‘In een diplomatiek offensief in de wandelgangen wordt thans door de Indonesiërs aan de hand van stukken en documenten, door Willem Oltmans in de afgelopen week in Nederland verzameld en mee teruggebracht naar New York, maximaal gebruik gemaakt om zulke oppositiestukken als de brief van professor Van Hamel, het standpunt van professor Duynstee, het manifest der 150 intellectuelen en het standpunt van de voorzitter van de Anti Revolutionaire Partij, dr. W.P. Berghuis, onder de delegaties te verspreiden.’ Op 26 november schreef ik hoofdredacteur Stokvis, dat ik op verzoek van de groep-Rijkens enkele omvangrijke enveloppen mee had genomen voor professor Mohammed Yamin, Indonesische minister van staat, speciaal naar New York gezonden om minister Subandrio en de Indonesische delegatie bij de uno-debatten over Nieuw-Guinea te adviseren. Mijn brief werd natuurlijk niet gepubliceerd, zoals ik uit-drukkelijk had gevraagd.Bovendien dient te worden vermeld, dat informatie, als de brief van professor Van Hamel en andere oppositie-informatie uit Nederland, uitvoerig vermeld stonden in het memorandum van Hofland aan ambassadeur Zain, die er niet de persoon naar was dergelijke informatie zonder meer ongebruikt te laten in het Indonesische gevecht met Luns. De volgende dag vertelde ambassadeur Sukardjo Wirjopranoto mij, dat Zain zodanig bij Subandrio voor een ‘zachtere benadering’ had gepleit,Subandrio respecteerde Zain zeer. Zij waren bevriend. Subandrio vroeg Zain soms om in het Plaza-hotel te overnachten opdat zij over de diplomatieke strijd verder overleg konden plegen. Bandrio noemde Zain ‘dikke’. dat men had besloten de staf van de Indonesische permanente vertegenwoordiging bij de uno 's nachts om 1.00 uur uit bed te trommelen om de reeds gestencilde rede te veranderen en wijzigen. Persattaché Ronodipuro vulde aan: ‘Bandrio en Zain hebben tot 3.00 uur aan de speech geschreven, en wij moesten toen maar zorgen dat die voor vandaag gereed kwam om uitgedeeld te worden. Dat allemaal vanwege jouw informatie uit Holland.’ Luns zelf - iedereen was er in Den Haag weer ingetrapt - had het zogenaamde Luns-plan aan de Verenigde Naties voorgelegd. Een zes pagina's tellend memorandum gebaseerd op zelfbeschikkingsrecht voor éen provincie van het voormalige Nederlands-Indië. Luns, onze rooms-katholieke bekokstover, wilde met deze vertwijfelde poging de uno voor de Nieuw-Guinea-zaak laten opdraaien en Sukarno blijven dwars zitten, zodat in feite Nieuw-Guinea als kolonie zo lang mogelijk onder ons beheer zou blijven. Hierbij is het van enige betekenis nog eens te herhalen wat Luns het jaar van zijn indiensttreding als minister van Buitenlandse Zaken in een antwoord op een vraag van het kamerlid Van de Wetering (chu) stelde, namelijk: ‘...dat een internationalisering van de bestuursvorm van Nieuw-Guinea beslist buiten de doelstellingen van de Nederlandse regering lag.’ Schmelzer schreef in 1973 pas, dat de internationalisering démarche gedoemd was om te mislukken en dat Luns weliswaar naar buiten zei dat zijn plan een kans had, ‘maar in zijn hart moet hij beter geweten hebben.’ Niemand deed op momenten dat het nog kon en nodig was, zijn mond open. Ook Schmelzer blijkbaar niet. Nadat het Luns-plan veiligheidshalve maar niet in de uno in stemming was gebracht en Luns na een kolossale diplomatieke nederlaag ‘doodvermoeid en uitgeput’ in Den Haag terugkeerde, maakte de regering, God beter het, bij monde van de heer De Quay rond het middaguur op 29 november 1961 in het parlement bekend, dat Hr. Ms. regering zich aan de hand van beginselen, steunend op het plan-Luns zou blijven opstellen. Ten koste van veel geld van de belastingbetaler en enorme inspanningen van Nederlandse diplomaten had men ook nog kans gezien een groep ex-koloniale Afrikaanse landen voor het Luns-karretje te spannen. Zodoende werd te elfder ure een zogenaamde slappe Brazzaville-resolutie bij de Algemene Vergadering ingediend. Maar ook met deze louche manoeuvre had de minister volledig bakzeil gehaald. De stunt om Afrikanen ervan te overtuigen dat zij in de negroïde Papoea's met al even platte neuzen en kroeshaar een broederras dienden te herkennen bleek op het eerste gezicht handige rassistische diplomatie maar in de praktijk zette zij in het gekleurde uno-amfiteater weinig zoden aan de dijk. Wie als Nederlander de debatten in november 1961 in New York heeft bijgewoond, weet dat Luns ons land voor gek heeft gezet. De Nieuwe Rotterdamse Courant sprak in een hoofdartikel
dan ook van een duidelijke nederlaag. Oudejaar 1960 had Wim Kan nog gezongen: ‘Lief zijn voor Luns.’ De minister kreeg zijn zin. ‘Wij waren heel lief voor Luns’, schreef het Vrije Volk op 31 december 1961. ‘Wij gingen met bijna ons allen achter zijn Nieuw-Guinea-plan staan.’ Maar het plan kwam tien jaar te laat en het zou een grandioze sof worden. Niet Luns. Die verklaarde de volgende dag op Schiphol zonder blikken of blozen: ‘Mijne heren, ik kan slechts herhalen wat ik gisteren al gezegd heb: Nederland is versterkt uit dit debat gekomen!’ Luns loog. En het Nederlandse volk geloofde deze blijkbaar imponerende oplichterij. Ik walgde van de vertoning. Schmelzer merkte op, dat niet alleen hij, maar ook leden van het kabinet-De Quay gestadig meer reserve in acht begonnen te nemen ten aanzien van het Nieuw-Guinea-beleid van Luns. Er ontstond, althans achter de schermen, steeds meer verzet. Hier was voor de gewone man echter nauwelijks iets van te bemerken. Bovendien waren de eerste Indonesische parachutisten al weken tevoren boven Nieuw-Guinea neergelaten. Het wemelde die dagen van de zetten en tegenzetten in New York. De slimme Zain, met zijn Leidse educatie en Nederlandse ervaring, had als Aziatische diplomaat een voorsprong op alle concurrentie. ‘Het gaat er voor ons om,’ zei hij mij, ‘om ons beleid zodanig te formuleren, dat westerse oren ons kunnen begrijpen.’ Zelfs de toenmalige Amerikaanse onderminister voor Buitenlandse Zaken, Roger Hilsman, refereerde aan Zain's efficiënte diplomatieke bewegingen, toen hij schreef: ‘De Indonesische ambassadeur was zijn boekje te buiten gegaan, toen hij buiten diplomatieke kanalen om een rechtstreeks beroep deed op Amerikaanse journalisten om duidelijk in regeringskringen bekend te maken, dat de Verenigde Staten dienden in te grijpen voor het te laat zou zijn.’Roger Hilsman, To Move a Nation. Doubleday, 1966. Pagina 375. Volmaakt toevallig, maar in feite een zet van de Indonesische diplomatie, ontmoetten die dagen de pro-Nederlandse en de pro-Indonesische Papoea's elkaar bij het rijsttafelen ergens in de stad. Ook de heer Fekkes, door Subandrio omschreven als ‘de waakhond van het pro-Nederlandse Papoea-team’, was bij dit tegen elkaar oplopen aan-wezig. Zain begon. ‘Zeg eens, Jantje (Fekkes), zou je mij niet behoorlijk goeiendag zeggen?’ Een begroeting volgde en beleefdheidsfrasen werden uitgewisseld. ‘Het irriteerde ons,’ aldus de pro-Nederlandse Papoea, Nikolaas Jouwe, ‘want ik vond die uitlating van “Jantje” ongepast voor een ambassadeur. Wij beëindigden onze maaltijd en gingen zo snel mogelijk weg.’ Commentaar van Zain: ‘Nu gedraag ik mij voor een keer als een Hollander en nu is het weer niet goed.’ Ook Paul Rijkens raakte in een zet verstrikt. Volmaakt toevallig, naar zijn zeggen, was hij in New York aan de vooravond van de debatten over Nieuw-Guinea waarbij Luns zijn beruchte zoveelste echec zou gaan incasseren. In zijn memoires kwam Rijkens met een Münchhausen-verhaal, dat hij rond 7 oktober 1961 via een Amerikaanse advocaat met contacten op het State Department in Washington bij dr. Zain en professor Mohammed Yamin in het Plaza-hotel terecht was gekomen om daarna samen met beide Indonesiërs naar dr. Subandrio te gaan. De minister zou hebben beloofd, dat hij zijn komende redevoering voor de Assemblee van de uno nog eens zou overlezen om niet te emotioneel en te boos tegen Nederland te doen. Daarop had Rijkens, comme il faut, ambassadeur Schurmann van zijn bezoek aan de Indonesiërs op de hoogte gesteld, die had toegezegd Luns onmiddellijk te zullen inlichten. De vriend van de prins had zich Bernard Shaw's waarschuwing ter harte moeten nemen: ‘There are no secrets better kept, than secrets that everybody guesses.’ Waarom lichtte Rijkens ambassadeur Schurmann in? Hij had kunnen weten dat Luns de informatie zou uitspelen, bij een tegenpartij die er diep van overtuigd was dat Macchiavelli zijn axioma's niet voor amateurs had bedoeld. Dezelfde ochtend prijkte op de voorpagina van De Telegraaf in vette letters: rijkens c.s. opnieuw in contact met indonesiërs. Rijkens in zak en as. Subandrio liet zich bovendien aan de smeekbede gematigd voor de dag te komen weinig gelegen liggen, want op 24 oktober 1961 zei hij ter gelegenheid van de dag van de uno: ‘Bij elke politiek is er een bepaalde grens aan het geduld. Als de Nederlanders doorgaan met hun militaire voorbereidingen om West-Irian van Indonesië te houden, dan zal er natuurlijk een tijd komen, waarop Indonesië zijn broeders daar, eveneens met geweld, zal bevrijden.’ In een toelichting tot de pers vervolgde de minister: ‘De Indonesische chefs van staven hebben reeds overleg gepleegd om de kwestie Irian zonder Nederland te regelen.’ De geschiedenis zou uitwijzen dat Bandrio niet blufte. Paul Rijkens' kaarten waren thans definitief uitgespeeld. Misschien
ook dáarom zou veertien dagen later de agent-provocateur Werner Verrips namens Rijkens het slagveld betreden. Allereerst schreef Rijkens een wijd en zijd in de pers gepubliceerde brief, waarbij hij het lidmaatschap van het Advisory Committee van de Bilderberg-conferentie neerlegde. Tevens bood hij zijn ontslag aan als gouverneur en penningmeester van de Fondation Européenne de la Culture, waar de prins eveneens voorzitter van was. ‘Niemand weet beter dan u,’ aldus Rijkens tot de prins, ‘dat de verhouding Nederland-Indonesië nooit onderwerp is geweest van bespreking op de Bilderberg-conferenties, en dat ook nu niet zal zijn. Toch is het beter zelfs de schijn te vermijden dat er wél een band zou bestaan met bovengenoemde groep-Rijkens, en het is om deze reden, dat ik u hierbij mijn ontslag aanbied (etcetera). Ik dank u persoonlijk ten zeerste voor de vriendschap van u ondervonden, Paul Rijkens.’Brief, verschenen in de bladen op 17 november 1961 (voorpaginanieuws). De regering in Den Haag maakte voorts bekend, dat zij het secretariaat van de Bilderberg-conferenties erop had gewezen, dat door het samenvallen van het Nieuw-Guinea-debat in de uno in New York en de toevalligheid dat de Bilderberg-organisatie te zelfder tijd en plaats een vergadering hield onnodig de indruk gewekt zou kunnen worden, dat beide gebeurtenissen met elkaar verband hielden. Voorts verbood Den Haag de prins in hetzelfde vliegtuig met Paul Rijkens naar Bilderberg-conferenties te reizen. De Telegraaf viel Paul Rijkens meteen in een hoofdartikel aanDe Telegraaf, 18 november 1961. en beschuldigde hem ervan, met het publiceren van zijn brief aan prins Bernhard, ‘de bedoeling van de regering om leden van het koninklijk huis zover mogelijk van het politieke rumoer te houden te hebben doorkruist.’ Rijkens lag met al zijn goede bedoelingen reeds op zijn rug en kreeg natuurlijk van De Telegraaf ook nog een trap na. Er bestaat geen twijfel over of minister Luns stelde alles in het werk om de Rijkens-lobby voorgoed uit elkaar te slaan. Hij schoot flink op. En reeds uit die dagen stamt de mededeling van Emile van Konijnenburg aan mij: ‘De prins kan Luns zijn bloed drinken!’ Bij aankomst op Schiphol zei Luns tegen journalisten: ‘Met de Nederlandse regering betreur ik het zeer, dat de heer Rijkens heeft gemeend de heer Subandrio toevallig in New York te moeten ontmoeten.’ Luns zorgde ervoor de lachers op zijn hand te hebben. ‘Er is geen sprake van komende onderhandelingen met Indonesië. De Nederlandse regering zal er niet in toestemmen, dat in een proces achter de façade van het zelfbeschikkingsrecht dit gebied aan Indonesië wordt afgestaan.’ De Indonesische diplomaten waren woedend over het uitlekken van de ontmoeting Subandrio-Rijkens. Althans, men wekte van die zijde die indruk. Hoe publiek Den Haag, anders dan via ambassadeur Schurmann, of, wie weet, Luns zelf, over de ontmoeting werd ingelicht is niet uit de verf gekomen. Wel weet ik, dat ambassadeur Zain zijn oude vriend, de ambassadeur van Maleisië, bij de uno, inschakelde om Luns zelf te benaderen en - de lezer gelove het of niet - die zet zou eveneens slagen. Zain en collega Dato Nik Ahmed Kamil zetten een val. Luns tippelde erin. Professor Mohammed Yamin en Zairin Zain bezochten de Nederlandse minister in diens suite in het Sheraton East Hotel. Het gesprek duurde lang. Men kwam vanzelfsprekend geen stap verder naar een oplossing, maar nu had de minister van Buitenlandse Zaken zelf in het geheim met ‘dienaren van Sukarno’ geparlevinkt, terwijl er officieel geen diplomatiek contact meer was tussen beide landen. Evenals het bericht over Rijkens bij Subandrio lekte ook deze geheime conclave uit, ditmaal via William Oatis, Verenigde Naties-correspondent van het persbureau Associated Press naar buiten. Karakteristiek voor Luns' oneerlijkheid en uitzonderlijke lafheid was, dat hij tijdens hetzelfde gesprek met de pers op SchipholPersconferentie van 24 oktober 1961. Rijkens zo diep mogelijk in de puree drukte omdat hij, Rijkens, met de Indonesische minister van Buitenlandse Zaken, dr. Subandrio, zelf had gesproken. Terwijl hij zweeg in alle talen over zelf met Yamin en Zain te zijn gaan praten! Wilde hij dit verbergen omdat Yamin en Zain slechts adviseurs van Subandrio waren? Luns weigerde in alle toonaarden commentaar op vragen van journalisten of hij een ontmoeting had gehad met Indonesische diplomaten. Dát is de man, die in zijn memoires van Bung Karno schreef: ‘Hij was een gevaarlijke en een bedenkelijke man. Zijn levenswandel was er een van de soort die men, van hoeveel goeden wille men ook is, niet onbesproken kan noemen...’Ik herinner mij. Pagina 82. Het lijkt mij de hoogste tijd om aantekeningen over Luns' conduitestaat te publiceren! Men kan het genre hierboven vermelde incidenten bovendien onbeperkt uitbreiden.Zie ook het uitermate nuttige boekje van collega-journalist Joop van Tijn, reeds in 1969 verschenen bij Anthos in Baarn, Minister duurt het langst. Voor diens dood, toen hij nog president was, zei Luns tegen Hans Knoop van De Telegraaf welk een ‘charmante indruk’ hij van Bung Karno had gekregen. Wat Luns durft te debiteren wanneer zijn eertijdse tegenstanders zijn overleden is in sommige gevallen onvoorstelbaar bruut en ongegeneerd. Het meest schokkende voorbeeld hiervan blijf ik vinden, wanneer hij in zijn memoires stelt, dat Sukarno ‘een te gedegenereerd’ man was om naast onze koningin te staan. Luns is daar wel de beoordelaar bij uitstek naar. Emile van Konijnenburg's voorspelling, dat wij een periode van totale oorlogvoering ingingen, zou spoedig bewaarheid worden. De late avond van 27 november werd ik opnieuw door Bob Tapiheru opgebeld met het verzoek de volgende ochtend dr. Zain in diens appartement in het Olcott Hotel te komen bezoeken. De ambassadeur wilde mij spreken over een professor Werner Verrips. Zain had mij reeds enige malen over deze man gesproken, die had verklaard, dat twee Nederlandse politici, de heren Suurhoff en Goedhart van de Partij van de Arbeid een geheim gesprek in New York met hoge Indonesische diplomaten over de kwestie Nieuw-Guinea wilden hebben. Zain rook lont. Hij had telegrafisch zijn voormalige militaire attaché in Bonn, kolonel Pandjaitan om informaties omtrent Verrips verzocht. Die waren nogal ongunstig geweest.En dit, terwijl Pandjaitan een persoonlijke vriend van Verrips was, bij Verrips in diens bungalow in Huis ter Heide op bezoek is geweest, en terwijl Pandjaitan en Verrips samen een aantal zakelijke contacten hadden waaronder de verkoop aan de Amerikanen van de Talens-fabrieken en de Aniem Electriciteits Maatschappij op Java. 28 november 1961 was ik om 9.00 uur bij ambassadeur Zain. De telefoon rinkelde. Professor Verrips was in hoogst eigen persoon aan de lijn. Op instructies van Zain stond Bob Tapiheru de man te woord. Tapiheru vroeg of de heren Suurhoff en Goedhart inmiddels in New York waren aangekomen. Hierop weigerde Verrips te antwoorden, alvorens Tapiheru hem had meegedeeld of Oltmans van de zaak op de hoogte was. Zain instrueerde Tapiheru om te zeggen, dat hij er niet over dacht te praten wanneer hij eerst over de activiteiten van Oltmans ter verantwoording werd geroepen. Het gesprek werd verbroken. Het volgende uur belde Verrips nog tweemaal op. Hij wilde eerst ambassadeur Zain, alléen, spreken en daarna professor Yamin. Toch zong hij iedere keer een toontje lager want hij was kennelijk bijzonder happig op een ontmoeting met hoge Indonesische functionarissen. Bij een eerdere gelegenheid had hij Zain ontmoet en uitvoerig uiteengezet, hoe hij alles had geregeld om deze politici in het volstrektste geheim naar New York te laten reizen. Hij had zelfs een appartement voor dit doel afgehuurd, zodat zij niet in een hotel behoefden te worden geregistreerd. Hij bleef echter absolute garanties voor een niet-uitlekken van het aangevraagde gesprek voor Suurhoff en Goedhart eisen. Ik telefoneerde vanuit het Olcott-hotel de heer Van der Jagt, functionaris van de klm in New York. Hij zei mij, reeds contact gezocht te hebben omdat er via de klm een telex was binnengekomen van Emile van Konijnenburg of ik professor Werner Verrips bij professor Mohammed Yamin en ambassadeur Zairin Zain wilde introduceren. Van der Jagt adviseerde om aan dit verzoek te voldoen. Ik aarzelde, omdat mij de hele zaak als verdacht voorkwam. Daarop bleek Verrips c.s. juist op dat moment het kantoor van de heer Van der Jagt binnen te wandelen. Hij kwam aan de lijn. Hij stelde voor, als goede vrienden van Konijn en Rijkens, samen te lunchen in het Roosevelt-hotel waar hij logeerde. Hij zei bovendien persoonlijke brieven van de groep-Rijkens voor Yamin bij zich te hebben. Ambassadeur Zain zei: ‘Als je het lef hebt om te gaan, doe het maar. Alléen: laat je niet uit je tent lokken.’ Van der Jagt wandelde mee naar het Roosevelt-hotel en stelde mij aan de 35-jarige professor Verrips voor. De heer Verrips trok meteen van leer. Hij vertelde, eigenlijk geen professor te zijn, maar hij had een tweelingbroer, die professor was. Men hield hem steeds voor zijn broer.De broer van Verrips was geen tweelingbroer en geen professor maar beambte van de Nederlandse Spoorwegen. Toen ik maanden later dr. M. van Blankenstein vroeg waarom Paul Rijkens Verrips als hoogleraar had aangediend, gaf Rijkens’ vriend ten antwoord: ‘Maar zijn broer is toch professor?’ ‘Ik heb voor drie weken een flat gehuurd,’ aldus Verrips, die enkele uren tevoren van Zain had willen weten of ik van het geheime plan op de hoogte was, ‘want Suurhoff en Goedhart zullen hier in het diepste vertrouwen met de Indonesiërs gaan onderhandelen.’ Verrips had lange tijd in Indonesië gezeten. Oorspronkelijk was hij als soldaat naar Indië vertrokken, was bij de politionele acties gedrost en naar het leger van Sukarno overgelopen, had vervolgens voor de inlichtingendienst van het Indonesische leger gewerkt en had van daar uit contacten met de cia opgebouwd. ‘Ik heb na de erkenning van de Indonesische soevereiniteit voor de Amerikanen een verzetsgroep opgebouwd die Sukarno moest wippen. Toen Washington haar koers wijzigde, kwam ik zonder geld te zitten. Ik wilde mijn Indonesische kameraden niet in de steek laten, dus heb ik met een knokploeg in een jeep de Javase Bank in Surabaja overvallen en 4 miljoen roepia's meegenomen. Ik moest mijn guerrilla's toch ergens van financieren? Ik ben later opgepikt, heb enkele jaren in Indonesië vastgezeten en toen ik eindelijk in Nederland terugkeerde ging ik nog eens de knijp in voor desertie. Maar nu ben ik er weer boven op.’ Hoe hij Suurhoff en Goedhart kende? ‘Uit het verzet in de oorlog.’ Voor mij had hij en passant een minder vriendelijke bedreiging in petto. ‘Nadat jij hebt laten uitlekken dat Nasution in het geheim met staatssecretaris Van Houten een ontmoeting in West-Duitsland had gehad, ziet hij de dood in je. Bedenk dus wel: ze kunnen je ieder moment dat ze willen laten verdwijnen.’Jaren later deelde ambassadeur Zairin Zain mij mee: ‘Je weet niet, dat je op een bepaald moment zelf op de lijst van de inlichtingendienst van het leger hebt gestaan om uit de weg geruimd te worden.’

Op 14 augustus 1961 berichtte het dagblad Trouw dat ik bij vertrek van Schiphol tegen Associated Press had gezegd, dat ook prof. mr. W.F. de Gaay Fortman een ontmoeting in Duitsland tussen staatssecretaris Van Houten en Nasution had gearrangeerd. Professor de Gaay Fortman ontkende toen, er iets mee van doen te hebben. Bovendien overhandigde Verrips mij een brief van Emile van Konijnenburg, bestemd voor professor Yamin. Ook verzocht hij mij, een brief van hemzelf gericht aan de Indonesische minister van Staat, Yamin, te willen overhandigen. ‘Lees die brief maar, want het gaat over jou,’ aldus Verrips. Het was een lange, in vrij slecht Nederlands gestelde tirade tégen mijn persoon en activiteiten, waarbij Yamin en de Indonesische regering dringend werd aangeraden zich van mij te distantiëren. Op weg naar het Plaza-hotel, die middag, heb ik dit historische stuk bij Van der Jagt in het klm-kantoor eerst gefotoco-pieerd en daarop het origineel aan Yamin afgegeven. In de late middag spoedde ik mij naar professor Yamin en Zain in het Plaza-hotel en legde uit, dat ‘professor’ Verrips een ex-gedetineerde, zowel uit Indonesië, als uit Nederland was, en zichzelf omschreef als ex-bankrover, agent voor de inlichtingendienst van het Indonesische leger, alsmede agent voor de cia. Yamin en Zain keken steeds somberder. Zij waren van mening, dat het opnieuw hoogst noodzakelijk was, dat ik nog dezelfde avond met de laatste klm-machine naar Nederland zou vertrekken om Van Konijnenburg te informeren, dat de figuur Verrips in groep-Rijkens-verband voor de Indonesische kant van het spel niet acceptabel zou zijn. Volgens Zain waren de spionagediensten thans in de Rijkens-lobby geïnfiltreerd. Ik reisde dus, na mijn tandenborstel in Kew Gardens, Long Island te hebben opgehaald, onmiddellijk naar Amsterdam af, ditmaal in het gezelschap van collega Henri Faas. Van Konijnenburg ontmoette ik als gewoonlijk in het American Hotel. Ook de collega's Mathieu Smedts, Henk Hofland en Willem Klinkenberg wipten even binnen. Konijn scheen niet erg geschokt door mijn mededelingen. Hij had van Paul Rijkens telegrafisch vanuit San Francisco het verzoek gekregen ‘professor’ Verrips bij Yamin en Zain te introduceren, en omdat ik mij op dat moment in New York bevond had hij mij verzocht dit karwei op te knappen. Voor de eerste maal in onze voortreffelijke samenwerking van vijf jaren in groep-Rijkens-verband kreeg ik sterk het gevoel dat Konijn niet eerlijk was. In zoverre zou de Verrips-missie bijzonder goed slagen, indien zij er inderdaad op gericht was de knuppel in het Rijkens-hoenderhok te gooien. Bovendien zou Verrips wel eens berekend kunnen hebben, dat ik als gewoonlijk met mijn in New York verkregen informaties naar Vrij Nederland zou gaan. V.N. was juist mijn laatste outlet in Nederland om artikelen te publiceren. Wellicht handelde Verrips in opdracht van Paul Rijkens in een vooropgezet plan mijn relatie met
Smedts teniet te doen, zodat ik ook die mogelijkheid om nieuwe onthullingen te doen zou verliezen. Mathieu Smedts reageerde op mijn noemen van de namen Suurhoff en Goedhart in verband met mijn wild-west-verhaal over een geheim agent in New-York, met ‘Oltmans, je bent nu gek geworden.’ Hij ging dus weg. Hofland keek even somber als Yamin en Zain hadden gedaan. Hij kende mij goed genoeg om te weten dat mijn relaas niet door mij verzonnen was. Hij reageerde met: ‘Wim, het zou mij nu niet verwonderen als er doden gingen vallen.’ En Willem Klinkenberg zette het hele verhaal twee dagen later in De Waarheid.Zie De Waarheid, 1 december 1961. Wat mij andermaal ervan overtuigde, dat ik in mijn journalistieke contacten een nuttige balans had weten te brengen. Verhelderend is om in dit verband te vermelden, dat de heer Suurhoff er blijkbaar behoefte aan had van de daken te schreeuwen, dat hij absoluut niet van plan was geweest met de Indonesiërs in het geheim over de Papoea's te gaan spreken. Hij stelde namelijk tijdens een zogenaamde Fakkeldragersdag van de pvda in Utrecht, gewijd aan Veilig Verkeer-problemen, dat hij het plan-Luns voor internationalisatie van Nieuw-Guinea toejuichte. Vandaag sprak president Sukarno cadetten aan de militaire academie in Bandung toe. Hij zei teleurgesteld te zijn over het verloop van de Nieuw-Guinea-debatten in New York. ‘Het Indonesische volk zal het vraagstuk Nieuw-Guinea echter met of zonder de Verenigde Naties oplossen. Wij kunnen niet langer wachten met de bevrijding van ons grondgebied. Het huidige moment is daarvoor de juiste tijd.’ Na het mislukken van het fameuze Luns-plan in de Verenigde Naties spitste het conflict zich snel aan beide zijden toe. Het dagelijks bestuur van de Communistische Partij Nederland stapte14 december 1961. in het straatje van de groep-Rijkens door gelijkluidende brieven te richten tot de besturen van de pvda en het nvv met het klemmende beroep, op korte termijn in het hele land manifestaties te beleggen ten gunste van onderhandelingen over Nieuw-Guinea met Indonesië. India bevrijdde de Portugese enclaves Goa, Damao en Diu na 450 jaren van koloniaal bewind.18 december 1961. Die zelfde dag herhaalde Subandrio: ‘De Nederlanders zullen het alleen aan zichzelf te wijten hebben, als er van Indonesische zijde een aanval op Nieuw-Guinea zal worden ondernomen.’ De volgende dag, 19 december 1961, hield Bung Karno in Djokjakarta, de voormalige zetel van de republiek uit de vrijheidsstrijd tegen het Nederlandse kolonialisme, een historische redevoering. President Sukarno had professor Yamin, Roeslan Abdulgani en schout-bij-nacht
Martadinata gevraagd een formule uit te dokteren, waarbij het initiatief bij Indonesië zou komen te liggen. De drie heren vergaderden bij Yamin thuis. ‘Bung Karno wilde, dat wij het Javaanse dora sembadaIn het Engels white lie, in het Nederlands leugentje om bestwil. toepasten,’ zei Pak Roeslan mij, ‘die typisch Javaanse kronkel die voor jullie Hollanders nauwelijks te vertalen is.’ Hij vervolgde: ‘Op die manier kwam het Trikora-commando voor de bevrijding van Irian-Barat tot stand, waarvan Suharto de commandant werd. Wij kozen natuurlijk Djokja voor de afkondiging van het begin van de bevrijdingscampagne voor Irian. Wij gingen allemaal met Bung Karno mee, dertig ministers, de chefs van staven en wel veertig ambassadeurs en gezanten.’ President Sukarno zei in zijn redevoering voor een menigte van honderdduizend personen onder meer: ‘Ik, president van de republiek Indonesië en opperbevelhebber van de centrale organisatie, die belast is met de bevrijding van West-Irian en het verijdelen van de oogmerken der Nederlanders aldaar, heb de gewapende macht gelast, om zich te allen tijde gereed te houden, indien ik op een later tijdstip ertoe mocht besluiten, uitvoering te geven aan de taak en de plicht om West-Irian te bevrijden van de ketens van het Nederlandse kolonialisme. En aangezien de Nederlanders blijven volharden in het voortzetten van hun kolonialisme in ons vaderland, draag ik alle Indonesiërs - ook die welke wonen in West-Irian - op, mijn bevelen uit te voeren. Wij zijn geboren in de vlam van de revolutie en zullen blijven vechten tot ons gehele land vrij is. Wij zijn geen natie van bedelaars maar een natie van vechters, die zich hebben gebaad in vlammen sedert 1945. De Nederlanders hebben beloofd de Indonesische soevereiniteit van Indonesië over het gehele gebied van voormalig Nederlands Indië te erkennen, maar zij hebben ons alleen maar voor de gek gehouden.’ In het westerse kamp reageerde men ontredderd bij de nieuwe verscherpte maatregelen in Indonesië. Jacques de Kadt eiste het aftreden van minister Luns. De voorzitter van de pvda, Suurhoff, hield een radiotoespraak en gaf als zijn mening te kennen, dat de uno of Amerika diende te bemiddelen. President John F. Kennedy schreef Sukarno een brief en deed een dringend beroep op Indonesië, de kwestie Nieuw-Guinea vreedzaam te regelen. De Nederlandse ambassadeur dr. J.H. van Roijen en de Indonesische ambassadeur dr. Zairin Zain werden beiden op het State Department bij onderminister Averell Harriman ontboden. De Amerikaanse regering had Sukarno's rede in Djokjakarta bestudeerd en maakte zich ernstige zorgen. Zain verklaarde bij het verlaten van het ministerie, dat de situatie in Indonesië ‘op kookpunt was geraakt’. De regering-De Quay deed of haar neus bloedde. Zij was er niet helemaal bij. Links en rechts in de wereld ontstonden brandhaarden omdat westerse imperialisten de bakens maar niet wilden verzetten, maar Jan de Quay schreef vandaag aan de voorzitter van het parlement, dat het kabinet van oordeel was, ‘dat een openbaar debat op dit ogenblik over het Nieuw-Guinea-beleid minder opportuun moest worden geacht.’ Het leek wel of de hele Tweede Kamer op de sprookjes van de heer Luns - die ook volgens professor De Quay, altijd weer uit de Verenigde Staten terugkeerde met nieuwe verzekeringen van hooggeplaatste functionarissen dat Nederland op Nieuw-Guinea niet alleen zou staan - reageerde zoals Hitler's minister Speer op informaties dat er concentratiekampen waren. ‘Ik stelde geen onderzoek in,’ aldus Speer lang na de oorlog, ‘want ik wilde eenvoudig niet weten wat er zich werkelijk afspeelde.’ Intussen waren professor Yamin en ambassadeur Zain voor een kort verblijf in West-Duitsland aangekomen en ik kon behulpzaam zijn bij het maken van afspraken met beide Indonesische diplomaten ten behoeve van een aantal collega's. Zo ook voor H.J.A. Hofland, die het Algemeen Handelsblad van vandaag opende met de mededeling: indonesië wil overleg zonder voorafgaande voorwaarden. Het had de heer Luns weinig geholpen op Schiphol geen commentaar te hebben willen geven of hij à la Rijkens in het geheim met Indonesische functionarissen was gaan praten. Want deze dag stond op pagina éen van het Handelsblad, dat professor Yamin 17 oktober 1961 bij een ontmoeting in het New Yorkse Sheraton East Hotel hemel en aarde had bewogen om Luns te winnen voor informele besprekingen tussen Nederland en Indonesië, zonder premissen van beide zijden. Beide Indonesische diplomaten, Yamin en Zain, toonden zich intussen ‘zeer teleurgesteld’, aldus Hofland, over de wijze waarop minister Luns op hun aanbod had gereageerd. ‘Hij draaide de rollen om,’ zo verklaarden zij volgens het Algemeen Handelsblad, en nu was híj degene die voorwaarden bleef stellen waardoor een begin van informeel overleg onmogelijk werd gemaakt.’Intussen berichtte De Telegraaf, dat het kloppen op de deur van suite 832 van het Sheraton East Hotel in New York door Yamin en Zain ‘een diplomatieke overwinning was voor het Nieuw-Guinea-beleid van minister Luns’. (Zie De Telegraaf, 30 december 1961.) En terwijl deze gebeurtenissen snel naar de climax van militair geweld op Nieuw-Guinea toe schoven, riep De Telegraaf de heer Luns uit als Man-van-het-jaar 1961. Hoe kon het anders. ‘De man die de leeuw deed brullen, maar zich door het dier zelf zo liet opjagen, dat hij in ademnood geraakte, onze Man-van-het-jaar is de minister van Buitenlandse Zaken, mr. Joseph Marie Antoine Hubert Luns,’ aldus De Telegraaf.Over de hele pagina 5 van De Telegraaf, 30 december 1961: hij liet de leeuw brullen dit jaar. Het blad schreef onder meer: ‘Luns is een bezeten minnaar van zijn moederland. Nederland is zijn hartstocht. Al die bekwaamheid, dat overwerk en die lichamelijke inspanning waren de Nederlandse zaak gewijd, die hem heilig is. Hij is éen meter zesennegentig lang. Dat heeft het voordeel - zo-als de Londense Times al schreef - dat hij grote mannen als president De Gaulle recht in de ogen kan zien. Die lengte heeft echter het nadeel dat hij veel kleinere figuren bepaaldelijk over het hoofd ziet. Dat nemen sommige van die kleine figuren hem bitter kwalijk. Buitenlanders als Sukarno of Subandrio - zo duidelijk zijn minderen in lichamelijk en diplomatiek postuur - hunkeren ernaar hem te vernederen. De harde, krenkende, kwajongensachtige maatregelen van Indonesië hadden Nederland misschien op de knieën kunnen brengen als niet mr. Luns onze minister van Buitenlandse Zaken was geweest. Hij bespaarde ons land een smadelijke buiging voor politieke intimidatie, vernederingen en chantage. Van hun kant voelden de Indonesiërs zich getergd door de onaandoenlijke persoonlijkheid, de dodelijke gevatheid, de grote kennis van historie en problemen en zijn lichaamslengte.’ Tot zover De Telegraaf over mr. J.M.A.H. Luns, de man die in 1961 wellicht de grootste flater voor koningin en vaderland en voor het internationale forum van de wereld had geslagen, sinds graaf Willem ii bij Hoogwoud lullig met paard en al door het ijs zakte. Het Algemeen Handelsblad berichtte dat de ministerraad voortdurend in de Trèveszaal vergaderde, en dat het steeds grotere moeilijkheden opleverde om tot een eensluidend standpunt binnen het kabinet te komen inzake Nieuw-Guinea.22 december 1961. De ministers Jelle Zijlstra (Anti Revolutionaire Partij) en Luns zouden diametraal tegenover elkaar staan. De heer Zijlstra behoort tot die Nederlanders die Luns al heel lang door heeft. Hij was lid van de Nederlandse delegatie bij de omstreden Conferentie van Genève over Nieuw-Guinea (1955-1956). Hij is thans president-directeur van de Nederlandse Bank. Het ware te hopen dat professor Zijlstra het op een dag met zijn diepste geloofsovertuiging in het reine zou kunnen brengen om den vaderland getrouwe zijn mening te geven over de loop van de geschiedenis bij het Nederlands-Indonesische conflict. Er klonken nieuwe geluiden die dagen in Den Haag. Telegraaf's Man-van-het-jaar zou bij een voortdurende interne conflictsituatie in het kabinet ten lange leste bereid zijn de consequentie te trekken van zijn nederlaag en de portefeuille van Buitenlandse Zaken beschikbaar willen stellen. Ook omdat de Nederlandse bisschoppen een telegram aan De Quay en aan Sukarno hadden gezonden en om een ‘open gesprek’ over Nieuw-Guinea hadden gevraagd, was Luns' positie verder verzwakt. Professor Romme was van stal gehaald om zich levendig achter de schermen met het repareren van Luns' positie te gaan occuperen. De katholieke professor Duynstee schreef aan Bung Karno. Luns liet de tekst van die brief uitlekken en ga je gang maar, het was politiek pandemonium in Den Haag.Schmelzer benadrukte in Het Verschijnsel Schmelzer: ‘De felste tegenstander van overleg met Indonesië was zonder twijfel Luns...’ (Pagina 107.) Of zoals het Vrije Volk schreef, ‘Zwaar drukte op de parlementaire debatten de last van het beleid Luns, van de starre weigerachtigheid der Nederlandse regering en het verongelijkte chantagegeroep.’ De Amerikaanse minister van Buitenlandse Zaken, Dean Rusk, maakte vandaag bekend, dat de minister van Justitie, Robert F. Kennedy, begin februari een wereldreis zal gaan maken, waarbij een bezoek aan president Sukarno op het programma stond. Het was duidelijk, de Kennedy's konden het gestuntel in Den Haag niet langer tolereren. Washington greep in. De volgende dag gaf het kabinet-De Quay een verklaring uit waarin de Verenigde Staten officieel werden verzocht te assisteren bij het op gang brengen van een ‘open discussie’ tussen Nederland en Indonesië. Hoeveel water zou er door de Rijn zijn gestroomd sedert het Adres aan de Staten-GeneraalZie Appendix II. en de Wittebrug-conferentieZie pagina 82. van 1957? Eveneens op 23 december 1961 verklaarde luitenant-generaal Abdul Haris Nasution, minister van Defensie, dat de gewapende strijdkrachten en alle politieke krachten van Indonesië gereed stonden om een bevel van president Sukarno voor de bevrijding van Irian-Barat onmiddellijk uit te voeren. Dipa Nusantara Aidit, secretaris-generaal van de Partai Kommunis Indonesia deelde aan de pers mee, dat de twee miljoen leden van de pki bereid waren als vrijwilligers aan het commando van Bung Karno voor de bezetting van Nieuw-Guinea gevolg te geven. Dr. Subandrio voorspelde een kabinetscrisis in Den Haag. Maar ook Subandrio onderschatte Luns. ‘Hij is slimmer dan u denkt,’ zei Algra nog eens in 1973 in het nos-televisieprogramma Markant portret, waar intussen de betrokken nos-redacteur op ‘vergat’ te reageren. In deze serie markante portretten van de nos werden òf aperte blunders - zoals in het portret van Luns - of tegenvragen als hierboven aangegeven schijnbaar opzettelijk weggemoffeld. ‘Het merkwaardige is, dat ik door mijn Nieuw-Guinea-beleid een zekere naam heb gekregen bij mijn buitenlandse collega's, Aziatische incluis. Het heeft mij persoonlijk geen schade gedaan. Ik geloof in het tegendeel,’Ik herinner mij. Pagina 113. merkte de bewindsman in zijn memoires luchtig op. Het was natuurlijk alleen onwaar, wat hij schreef. Het Amerikaanse weekblad Time riep vandaag John F. Kennedy uit tot Man-van-het-jaar voor 1961. Het publieke-opiniebureau van Gallup had geconstateerd, dat ondanks de mislukte Varkensbaai-invasie op Cuba 78 percent van de Amerikanen enthousiast waren over zijn beleid. Bung Karno was op reis in Sulawesi.Het voormalige Celebes. Op 8 januari 1962 zei hij in een redevoering, volgens de New York Times, waarom Nederland in de zomer van 1960 de 15 892 ton metende Karel Doorman met 35 oorlogsvliegtuigen aan boord naar Irian-Barat had gezonden. Om Indonesië te bedreigen? Niemand zal in het jaar 1985 meer begrijpen hoe De Quay, Luns en Co. zoiets belachelijks ooit hebben kunnen bedenken. Maar het onding was inderdaad voor koningin en vaderland naar het Verre Oosten gezonden.Onder krachtige druk van de Indonesische regering zou de Karel Doorman de toegang tot Japanse havens worden ontzegd. Sukarno, zich wendende tot een aantal ambassadeurs in zijn gezelschap: ‘Ik wil dat u uw regeringen meedeelt, dat wij in Indonesië weinig bevreesd zijn voor de Karel Doorman. Wat zou dit schip kunnen doen om ons tegen te houden? Wanneer op een donkere nacht duizenden kleine boten met Indonesische commando's de wateren rond Irian-Barat zouden oversteken, wat kan de Karel Doorman dan uithalen om dit te verhinderen?’ Bung Karno wees erop dat Indonesië de steun had van alle Afro-Aziatische landen, samen 2 miljard mensen op aarde. ‘Wie steunt Nederland?’ Daverend gelach. ‘Of er bloed vergoten zal worden hangt niet van ons af maar van Nederland,’ aldus de Indonesische president.De New York Times, 8 januari 1962. De volgende dag werd op Makassar opnieuw een handgranaat naar Sukarno geworpen. Drie omstanders werden gedood en 28 personen gewond. De toen zestigjarige president bleef opnieuw ongedeerd.Sukarno was 6 juni 1901 op Oost-Java geboren. Dit was de derde aanslag op Sukarno.De eerste aanslag was op Tjikini, in 1957 (zie pagina 89), terwijl de tweede aanslag in maart 1960 door Daniel Maukar met een mig op het Istana Merdeka werd uitgevoerd. De woordvoerder van de regering, kolonel Yusuf, maakte bekend dat verscheidene personen ‘als Nederlandse agenten’ werden gearresteerd. Gezien de activiteiten van subversieve, door het buitenland gefinancierde en aangespoorde anti-Sukarno-bewegingen in het verleden, droeg het incident in Makassar er weinig toe bij het humeur van Bung Karno gunstig te beïnvloeden. Nog dezelfde dag zei hij tijdens een massabijeenkomst, dat hij Den Haag tien dagen de tijd gaf om een definitief besluit te nemen.Sukarno's ultimatum bracht levendige activiteit in Washington en op het hoofdkwartier van de uno, zoals uit de komende pagina's zal blijken. Intussen, zoals bij dergelijke demonstraties van nationale eenheid en verbondenheid gebruikelijk was, besloot de president zijn rede met het uitroepen (driemaal) van Merdeka! Dat staat ongeveer gelijk met het Nederlandse Hoezee! Alle aanwezigen - ik heb dit zelf ook altijd gedaan - hieven dan met Sukarno de arm op en riepen Merdeka! Zo ook de Amerikaanse ambassadeur Howard P. Jones. Luns, die diep beledigd was door president Kennedy's houding en alleen maar nare gevolgen verwachtte van Robert Kennedy's reis naar Djakarta in februari, en natuurlijk ook nog altijd niet begreep waarom het Amerikaanse geduld inzake Nieuw-Guinea was uitgeput, zocht naarstig naar anti-Amerikaanse kopij voor de voorpagina's. Jones, die al drie jaar ambassadeur van Amerika in Indonesië was en al minstens honderdmaal in het openbaar Merdeka! had meegeroepen, werd uit Luns' hoge hoed getoverd. Hoe kon de vertegenwoordiger van een navo-bondgenoot een dergelijke anti-Nederlandse kreet als Merdeka! uitroepen op een moment dat het Koninkrijk der Nederlanden op het punt stond in oorlog met de Republiek Indonesië te geraken? Dat was verraad aan het Atlantisch bondgenootschap! De Amerikaanse ambassadeur in Den Haag werd door Luns op het matje geroepen. De wereldpers vermeldde het deponeren van het scherpste protest uit de geschiedenis tussen beide landen op de schrijftafel van president Kennedy. Time wist nog te vermelden, dat de Sowjet-ambassadeur onmiddellijk na Jones naar de microfoon was gestapt en er een schepje bovenop had gedaan. Die schreeuwde namelijk: Merdeka Irian Barat! Dat was dan weer de wereldpolitiek in notedop! Waarbij dient te worden aangetekend, dat de minister van Buitenlandse Zaken verzuimde de Sowjet-ambassadeur in Den Haag naar zijn plein te ontbieden voor een soortgelijk protest bij het Kremlin. Luns: ‘Later is die Jones, voor wie ik met de beste wil van de wereld, en ik geloof dat ik de beste wil van de wereld heb, nog geen bewondering kon opbrengen, teruggeroepen...’Jones zou pas in 1965 Indonesië verlaten, na ruim zeven jaar ambassadeur in Indonesië te zijn geweest. De lezer lette op het gebruik van ‘die Jones’. Jones: ‘De Nederlandse pers nam het bericht over en vroeg zich sarcastisch af of Jones, toen hij indertijd in nazi-Duitsland was,Jones was indertijd door nazi-bruinhemden (Sturm Abteilung) gemolesteerd, omdat hij had geweigerd de hakenkruisvlag te groeten. Hij schreef dan ook in Indonesia: A Possible Dream, pagina 224; ‘Mijn regering nam het Nederlandse protest (voor het roepen van Merdeka!) dan ook niet au sérieux.’ Heil Hitler had geroepen.’ Inderdaad had de Nieuwe Rotterdamse Courant in een hoofdartikel (notabene) een dergelijke suggestie geopperd. Intussen doopte de Indonesische pers de Amerikaanse ambassadeur ‘Merdeka Jones’. In een brief aan mijZie Appendix VII: brief van 1 juni 1970. schreef oud-ambassadeur JonesNaar aanleiding van een door mij vervaardigde nos-documentaire, zie ook pagina 376. toen ik hem had bericht, dat minister Luns nog altijd minachting voor hem koesterde: ‘Het spijt mij, dat de heer Luns nog steeds van mening is dat ik een schelm ben, maar daar is niets aan te doen. Geeft u daarentegen mijn warme groeten aan ambassadeur Van Roijen als u hem mocht ontmoeten. Hij is een man voor wie ik steeds bewondering en achting heb gehad.’Ambassadeur Jones schreef in mijn exemplaar van zijn memoires: ‘Voor Willem Oltmans, in herinnering aan onze gezamenlijke vriend (Bung Karno): met bewondering en warme persoonlijke groeten, Howard Palfrey Jones, 8 september 1971.’ Ambassadeur Sukardjo Wirjopranoto vatte in een gesprek tijdens zijn lunch met mij in het uno-gebouw het Nieuw-Guinea-vraagstuk als volgt samen: ‘Het gaat er thans om de Nederlanders te helpen om van slechte verliezers in goede verliezers te veranderen. Dat is een draai waar Luns in ieder geval niet toe in staat is.’ De Amerikaanse couranten presenteerden in vette letters over hele voorpagina'sZie bijvoorbeeld de voorpagina van de New York Post van 15 januari 1962. dat Nederlandse oorlogsbodems in gevecht waren geraakt met Indonesische motortorpedoboten. Eén Indonesisch vaartuig zou zijn gezonken. De New York Times berichtte dat twee Indonesische schepen tot zinken waren gebracht. Generaal-majoor Yani maakte in Djakarta bekend dat in het hele land de voorbereidingen voor de invasie in Irian-Barat in volle gang waren. Het Nederlandse kabinet kwam in spoedvergadering bijeen. Secretaris-generaal U Thant van de uno deed een beroep op beide partijen het geschil vreedzaam te regelen.U Thant overhandigde ambassadeur Sukardjo en ambassadeur Schurmann persoonlijke boodschappen voor de Indonesische en Nederlandse regeringen, aldus meldde Thomas Buckley in de New York Times van 17 januari 1962, waarbij de plaatsvervangend secretaris-generaal zijn goede diensten aanbood. Premier De Quay rook steeds duidelijker lont, namelijk dat de Amerikanen echt niet van plan waren Nederland bij steeds krachtiger wordende Indonesische aanvallen uit de puree te helpen, ook al beweerde hij later dat Robert F. Kennedy hem hiervan pas op 22 februari zou overtuigd hebben. Reeds in januari stemde de premier, via de bemiddeling van pater Van Hees, toe in een ontmoeting tussen hemzelf en ambassadeur Zairin Zain. De voorwaarde was dat het gesprek op Nederlandse bodem zou plaatsvinden. De Indonesische ambassadeur Lukman Hakim in Bonn was eveneens hierbij ingeschakeld. De Quay wist ook via de groep-Rijkens, dat Bung Karno Zain als voornaamste bemiddelaar bij Nederlandse contacten had aangewezen. Informeel was de premier meegedeeld, dat als Nederland zo'n kapitale boodschap aan de opvoeding van de Papoea's had, Sukarno ermee instemde dat Nederland en Indonesië samen, na overdracht aan de republiek, Irian-Barat tot ontwikkeling zouden brengen. Hiermee nam Indonesië de wind uit Luns' zeilen, die steeds maar op eenzijdige beloften aan de autochtone bevolking bleef hameren ‘Sukarno kegelde de stelling van Luns om,’ aldus de Haagse lobbyist Martojo. Ten langen leste wilde De Quay dus toch praten, langs informele weg, zoals in 1957 in Hotel Wittebrug door mij voorgesteld. Het was echter gruwelijk te laat. Djakarta wilde Zain geen toestemming geven om een gesprek met de premier in Nederland te hebben. Indonesische militairen vochten in sterkte op Irian. Onderhandelingen achter hun ruggen om werden niet langer acceptabel geacht. ‘In het treurspel der gemiste kansen,’Jacques de Kadt, De Indonesische tragedie. G.A. van Oorschot, Amsterdam 1949. om met Jacques de Kadt te spreken, was het voor palaveren nu werkelijk te laat geworden. ‘Sukarno zag het Nederlandse volk als een volk van principes. Hij nam Luns' uitspraak “wij hebben een ereplicht tegenover de Papoea's” serieus. Sukarno, als psycholoog, realiseerde zich terdege dat sommigen in Den Haag in een overdracht van Irian Barat reëel verraad aan de Papoea's zagen. Daarom heeft hij ook steeds geredeneerd, dat pas wanneer het Nederlandse publiek zou omzwaaien, en van mening ten aanzien van deze beloften zou zijn veranderd, dat Indonesië dan in een regeling met Nederland zou toestemmen,’ aldus Martojo. Dat het de Amerikanen menens was om aan het gelazer over de Papoea's een einde te maken bleek toen president John F. Kennedy vandaag persoonlijk naar New York kwam om met secretaris-generaal U Thant van de Verenigde Naties, en ambassadeur Adlai E.
Stevenson, in het Waldorf Astoria Hotel te lunchen. Tijdens een persconferentie eerder die week had de Amerikaanse president een beroep gedaan op Den Haag en Djakarta om met U Thant naar een oplossing toe te werken. Ook U Thant gaf een nieuwe verklaring uit, bereid te zijn tussen Nederland en Indonesië te bemiddelen.Op 19 oktober 1972 had ik een gesprek met de heer U Thant in diens villa in Harrison, New York, waar hij bezig was zijn memoires te schrijven. Op de vraag of hij van mening was dat de Kennedy's anti-Nederlands waren geweest in het Nieuw-Guinea-conflict, zoals Luns meende, antwoordde hij: ‘Dat is helemaal niet waar.’ Over Luns: ‘Eén ding moet je hem nageven, hij had altijd een amusant verhaal te vertellen wanneer hij kwam lunchen.’ U Thant zei uitvoerig op de Nieuw-Guinea-affaire in zijn boek te zullen ingaan. De uno had hierin een belangrijke rol gespeeld. De volgende dag verklaarde president Sukarno dat ook Indonesië de voorstellen van de op dat moment in feite nog plaatsvervangend secretaris-generaal van de unoDe secretaris-generaal van de uno, de Zweed Dag Hammerskjöld, was op 7 september 1961, met de dc-6b Albertina van een Zweedse chartermaatschappij tijdens een vlucht naar Ndola Airport in Katanga onder mysterieuze omstandigheden omgekomen. (Zie ook Arthur L. Gavshon, The Mysterious Death of Dag Hammarskjöld. Walker, New York 1962.) te accepteren. Volgens Robert Trumbull van de New York Times, die in Djakarta was, had Bung Karno gezegd: ‘Ook wij willen een vreedzame regeling, die eervol is voor beide zijden.’ De heer Sudjarwo Tjondronegoro zou onmiddellijk als speciale afgezant van Sukarno naar New York vertrekken. Eindelijk waren serieuze onderhandelingen in de maak. Het enige struikelblok tot een normaal verloop van de voorbereidingen tot een gesprek tussen Nederland en Indonesië met hulp van de uno en de Amerikanen bleef ‘terus,’Indonesisch voor rechtdoor, steeds maar. de Man-van-het-jaar en aandoenlijke liefhebber van het lieve vaderland, Joseph Luns. Ook raakte de minister, naast alle andere deplorabele zaken op Nieuw-Guinea, verstrikt in een trieste verdwijning van de zoon van de gouverneur van de staat New York, Mike Rockefeller. Alvorens zijn zoon Michael, een 23-jarige student antropologie, toestemming te geven voor onderzoek naar Nederlands Nieuw-Guinea te vertrekken, had zijn vader, gouverneur Nelson D. Rockefeller, minister Luns om diens mening en advies gevraagd. ‘All right, laat hem maar gaan. Ik zal voor hem zorgen. Ik zal voor alles zorgen,’ antwoordde Joseph met zijn razende flux de bouche aan Rockefeller.Milt Machlin, The Search for Michael Rockefeller. G.P. Putnam, New York 1972. Pagina 233. Luns nam contact op met gouverneur Platteel. Deze waarschuwde op zijn beurt plaatselijke autoriteiten en ambtenaren. En iedereen gaf de Rockefellers de verzekering, dat alles okay was, geen gevaren, niets. Hij kon komen. ‘Toen Mike eenmaal spoorloos was verdwenen (en nooit zou worden teruggevonden) werd de verantwoordelijkheid voor het incident door plaatselijke autoriteiten op gouverneur Platteel afgewenteld, en van Platteel op de minister van Buitenlandse Zaken.’ Bij al zijn andere doden in Papoealand ten gevolge van zijn politiek zal de heer Luns over het geval Michael Rockefeller niet wakker hebben gelegen. Om een greep te doen uit duizenden pagina's aantekeningen in mijn dagboek over deze affaire, wil ik de brief van premier Jan de Quay van heden aan de Tweede Kamer citeren. ‘De regering acht het begrijpelijk, dat er aan de zijde van de Tweede Kamer het verlangen leeft om met de regering een openbare gedachtenwisseling te houden over het beleid inzake Nederlands Nieuw-Guinea. De regering blijft uiteraard, gelijk voorheen, bereid de Kamer in deze voor ons land zo belangrijke kwestie zo goed mogelijk in te lichten. Ik moet u evenwel meedelen, dat naar het gevoelen van de regering het landsbelang thans niet gedoogt een openbaar debat over het Nieuw-Guinea-beleid te voeren. De desbetreffende kamercommissie zal zij echter over het verloop in deze op de hoogte houden. Zodra een openbaar debat weer wel mogelijk is, zal zij uiteraard daartoe alle medewerking verlenen. De regering hoopt en verwacht bij de Kamer begrip te vinden voor dit uitstel van de gedachtenwisseling,’ aldus de minister-president. Dit was eigenlijk dezelfde tactiek die Richard Nixon volgde bij het voeren van een clandestine Cambodjaanse oorlog in Zuidoost-Azië, in strijd met de Amerikaanse Grondwet, of de wensen van het Amerikaanse Congres, of volk. Of wat Lyndon Johnson versierde in het beruchte Golf van Tonkin-incident, namelijk door de cia een aanval op Amerikaanse oorlogsbodems laten uitvoeren, het land en volk van Amerika mee te delen, dat de aanval door Noord-Vietnam werd uitgevoerd en dan zogenaamd legaal een verschrikkelijke luchtoorlog met bombardementen boven Indo-China ontketenen.President Johnson ontving namelijk ná het geënsceneerde Tonkin-incident van het Congres de machtiging oorlog te voeren, op een schaal, zoals hij, en adviseurs als Walt W. Rostov, dit wensten en noodzakelijk achtten. Zelfs mevrouw Indira Gandhi moest zich er eens publiekelijk over beklagen, dat de Amerikaanse cia in India bezig was geweest een aanslag op haar leven voor te bereiden. Zo zijn onze manieren, wanneer deze in de kraam van leiders van onze vrijheidslievende democratische westerse landen te pas komen. Waarom kan De Quay, nu, in 1973, niet worden gevraagd opening van zaken te geven? Ik geloof namelijk dat onderzoeken als naar de Amerikaanse Pentagon-papieren of het Watergate-schandaal als eerste verdienste hebben, dat zij mogelijk de toekomst voor dit genre excessen vrijwaren. President Kennedy werd vandaag op een persconferentie gevraagd, welk het standpunt inzake Nieuw-Guinea van zijn regering was, aangezien vanuit Nederland berichten waren binnengekomen dat Den Haag bijzonder weinig ingenomen was met de Amerikaanse bemiddelingsrol. Kennedy: ‘Ik ben het ermee eens, dat iedereen met onze rol weinig schijnt ingenomen, omdat wat wij doen een poging is van ambassadeur Elsworth Bunker onder supervisie van secretaris-generaal U Thant, om na te gaan wat zou moeten gebeuren om verder militaire escalatie op West-Irian te voorkomen. Strijd zou niet in overeenstemming met de belangen van beide landen zijn. Het is dus moeilijk in te denken, dat wij in staat zouden zijn voorstellen te doen die beide zijden met genoegen zullen ontvangen.’ De president vervolgde: ‘Ambassadeur Bunker is een ervaren diplomaat met veel kundigheid. Onze enige interesse is nu na te gaan of er een vreedzame oplossing gevonden kan worden welke in het belang van de vrije wereld en van onze bondgenoten zou zijn. De rol van de bemiddelaar is nu eenmaal geen plezierige rol. Wij zijn erop voorbereid dat alle betrokken partijen bij tijd en wijle woedend op ons zullen zijn, wat niet zo erg is, zolang er maar vooruitgang wordt geboekt.’Kennedy and the press. Thomas Y. Crowel, 1965. Pagina 227. Ook al werd langzamerhand met scherp geschoten op Nieuw-Guinea en vielen aan beide zijden doden, de Nieuw-Guinea-affaire was voor mij een aflopende zaak. Onderhandelingen waren ondanks veel tegenpruttelen van Luns ten lange leste in Middleburg, Virginia, in de omgeving van Washington D.C. op gang gekomen. Robert Kennedy was in Djakarta en Den Haag geweest. Voor premier De Quay, aldus Schmelzer, betekende het bezoek van rfk een definitieve ommekeer. De jonge Kennedy stelde de Nederlandse premier de simpele vraag of Nederland bereid was zonder Amerikaanse militaire steun het tegen Indonesië op te nemen op Nieuw-Guinea. De generale staf had de regering bij herhaling doen weten dat er geen sprake van was, dat onze strijdkrachten op Irian veel meer zouden kunnen doen dan een eerste klap van Sukarno's jungle fighters opvangen. De Quay tegen Schmelzer (in februari 1962!): ‘Dat hij (Kennedy) juist die vraag stelde heeft mij aan het denken gezet.’Het Verschijnsel Schmelzer. Pagina 114. Hoe is het in vredesnaam mogelijk! De Quay ontdekte volgens zijn naaste adviseur, Norbert Schmelzer, pas toen de werkelijkheid omtrent de Amerikaanse toezeggingen en concrete afspraken inzake het leveren van militaire hulp van de Verenigde Staten op Nieuw-Guinea! Terwijl de Luns-fabels al op schieten waren uitgedraaid! Robert Kennedy schreef in een boek later, dat hij in Den Haag een allerplezierigst gesprek (zonder Luns) met koningin Juliana had gevoerd. Wel waren er enkele Nederlandse functionarissen op zijn pad gekomen, die al even onverzoenlijk waren als sommige Indonesiërs. Kennedy noemde Luns in het geheel niet. ‘De echtgenote van een hooggeplaatste Nederlander vertelde mij nog,’ aldus Robert Kennedy, ‘dat zij enige tijd in Indonesië had doorgebracht. Naar haar mening beschouwde het Indonesische volk de koningin van Nederland nog altijd als de werkelijke regeerder van Indonesië.’Robert F. Kennedy, Just Friends and Brave Ennemies. Harper en Row, New York 1962. Pagina 15. Men kan slechts hopen, dat deze achtergebleven dame niet mevrouw Luns, geboren Elisabeth C. baronesse Van Heemstra is geweest. Luns zelf noemde Robert F. Kennedy uitgebreid in zijn memoires en schreef onzinnige dingen over de broer van de Amerikaanse president. Professor De Quay zag in Kennedy ‘een beetje een kwajongen’, herinnerde Schmelzer zich. Onze nationale politieke teckel zelf scheen het met Luns volmaakt eens te zijn, dat Robert Kennedy's optreden, ‘misplaatst en dilettantistisch’ was geweest. Over politieke knoeiers en dilettanten gesproken! Robert Kennedy kwam Nederland uit de puree halen en alles wat de op het droge getrokken drenkelingen deden was de redder het kwalijk nemen, dat hij de geredden van de verdrinkingsdood had gered! Luns reisde Robert Kennedy in paniek geraakt na tot Parijs. Ook de heer Van Roijen schijnt nooit te hebben begrepen waarom Luns in godsnaam zo nodig de Kennedy's achterna moest rennen. In zijn boek schreef Luns hierover: ‘Hij ging mij vóor naar de slaapkamer van mevrouw Kennedy. Het was pikdonker, maar ik zag toch wel meteen dat zij op bed lag. De Amerikaanse minister knipte een lichtje aan en zei glimlachend: ‘Darling, here is, as I promised, Mr. Luns.’ En zij: ‘O, that delightful Dutchman!’Ik herinner mij. Pagina 125. Later zou de minister in een gesprek met Han Hansen nog insinueren dat Ethel Kennedy anders over de Indonesische kwestie zou hebben gedacht dan haar man Robert.Han J.A. Hansen, Luns, Drees, De Quay, Marijnen, Cals over Luns. Paul Brand, Hilversum 1967. Pagina 76. Wat Luns niet uit de doeken deed is welke hooglopende ruzie hij met Robert Kennedy had gekregen. Dat is dan ook het verblindende nut van politieke memoires van Haagse meneren als Luns, Schmelzer, Drees en god mag weten wie. Het is misschien nog niet zo dom, dat heren als Zijlstra, Van Roijen en De Quay - Beel komt later nog - hun mond liever houden, omdat zij niet bereid zijn om te ‘openbaren’ hoe alle stupiditeiten in werkelijkheid zijn verlopen. Druppelsgewijs komt het publiek toch iets meer te weten van wat er zich die eerste maanden van 1962 achter de schermen heeft afgespeeld. Op 3 april 1962 trof de heer Schmelzer een sip kijkende De Quay in het parlement aan. Er was een brief van president Kennedy binnen gekomen, waarin het inmiddels in Middleburg, Virginia bekokstoofde plan-BunkerGenoemd naar de New-England patriciër en bemiddelaar-ambassadeur Elsworth Bunker, later Amerikaans ambassadeur in Saigon tijdens de Amerikaans-Vietnamese crisis. in grote lijnen werd samengevat.Het plan-Bunker behelsde:

(a)Overdracht van Nieuw-Guinea aan de Verenigde Naties binnen éen jaar.
(b)Een jaar later, overdracht van Nieuw-Guinea aan Indonesië.
(c)Binnen tien jaar vrije volksstemming voor de Papoea's onder toezicht en met medewerking van de uno.
 De Quay overwoog het ontslag van zijn kabinet. Ambassadeur Van Roijen dreigde met aftreden. Luns verklaarde iedereen voor gek, zei dat er geen sprake van defaitisme kon zijn en ontwierp een antwoord aan Kennedy, ‘dat bol stond van bittere verwijten’. Mede onder de druk van de ministers Zijlstra en Cals legde Luns het af. ‘Zijn brief aan Kennedy wordt hardhandig van tafel geveegd,’ aldus Schmelzer. Het plan-Bunker werd in beginsel aanvaard. Voor Luns is het nog altijd niet te laat. Hij wilde Ajax achterna en voor de tweede maal de door De Telegraaf uitgeloofde Man-van-het-jaar-cup eruit slepen. Hij reisde naar een navo-Vergadering in Athene en kreeg de instructie van de regering mee om zijn Amerikaanse collega, Dean Rusk, te zeggen dat de regering, als handleiding, het plan-Bunker aanvaardde. ‘Maar die instructie lapte hij aan zijn laars,’ schreef Schmelzer. ‘In zijn gesprek met Rusk veegde hij de Amerikaanse regering nog eens de mantel uit en construeerde een slappe formule, waarin over aanvaarding van het plan-Bunker nauwelijks werd gesproken.’Het Verschijnsel Schmelzer. Pagina 119. Den Haag was razend over Luns' insubordinatie. De Quay trok de zaak in het openbaar recht. Luns bleef natuurlijk wel gewoon zitten, want hoe kom je in een kabinet van de populairste drol in het vaderland af? Professor Arthur Schlesinger jr., intiem medewerker van president John F. Kennedy op het Witte Huis uit die dagen, schreef over Luns' ontmoeting met Rusk in Athene, dat involge de botsing tussen Luns en Rusk de Nederlanders uiteindelijk op nog slechtere voorwaarden capituleerden op Nieuw-Guinea dan nodig was geweest.Prof. Arthur Schlesinger jr., A Thousand Days, John F. Kennedy in the White House. Houghton Mifflin, Boston 1965. Pagina 535. Een eclatant voorbeeld van hoe Luns het vaderland nog meer schade heeft toegebracht. Ook professor De Quay scheen zich onbedaarlijk te verbazen, als zovelen in Den Haag, dat Luns, met diens vele centimeters dikke olifantshuid, niet aftrad na zijn debâcle met Nieuw-Guinea, maar juist bleef zitten. ‘Ik moet zeggen,’ aldus De Quay tegen Schmelzer, ‘dat ik onder die zelfde omstandigheden zou zijn heengegaan. Hij (Luns) is echter gebleven en dit leidde er zelfs toe, dat hij de contacten met Indonesië en Sukarno persoonlijk ging hervatten. Nee, zoiets zou ik nooit hebben gekund: ik zou zeker zijn weggegaan.’Het Verschijnsel Schmelzer. Pagina 120. Luns zelf lichtte dit toe: ‘Ik wou niet onder het odium weggaan, dat ik door mijn eigen politiek was weggejaagd. Dus ben ik gebleven.’Luns, Drees, De Quay, Marijnen, Cals over Luns. Pagina 28. In een gesprek met Rienk H. Kramer voor het weekblad Panorama formuleerde Luns het weer anders. ‘“Als ik toen was weggegaan,
waarover ik vagelijk heb gedacht, dan zag ik al de grote krantekoppen voor me: luns weg wegens falen nieuw-guinea-beleid. Dat zou dan politieke werkelijkheid zijn geworden. Had ik nadien gezegd dat dat niet zo is, dan zou men toch hebben gezegd: Die ongelukkige Luns maakt zich illusies. Daaraan wilde ik niet meedoen. Dus ik zei: Ik blijf.” Luns vervolgde: “Zo omstreeks 1963 kwam het keerpunt in mijn loopbaan. Ik begon meer en meer het plezier in mijn werk te verliezen. Het buitenlandse beleid werd steeds sterker in de binnenlandse politiek getrokken: een minister lastig vallen om stemmetjes te winnen.” In nog datzelfde jaar zei mevrouw Luns tegen De Telegraaf: “Persoonlijk zou ik het niet fijn vinden als mijn man nog langer minister zou blijven. Het is een zware taak.” Maar Luns bleef nog acht jaar. Hij voelde zich in een dwangpositie gemanoeuvreerd, want Luns wilde niet onder een berg van kritiek van het politieke toneel verdwijnen en dan als verliezer uitgelachen worden. De kritiek nam evenwel toe. Het dieptepunt kwam direct in het begin van de juist afgelopen kabinetsperiode: op 13 oktober 1967 kreeg Luns het hele parlement tegen zich - zelfs de fractieleiders van de regeringspartijen, onder wie zijn grote politieke vriend en inspirator Schmelzer (kvp), vielen hem op die dag af. Toen stond het voor Luns vast: dit was zijn laatste regeringsperiode.’ Voor mij, als journalist, waren de eerste maanden van 1962 wat betreft de Papoea-affaire niet meer interessant. Ik bemoeide mij er nauwelijks meer mee. Van tijd tot tijd ontmoette ik Zain of Sukardjo. Nederlandse diplomaten in de uno keken al vijf jaar lang met blikken van absolute minachting naar mij of wezen mij letterlijk na, dus die sprak ik ook nooit. Ik had al drie reizen naar Havana gemaakt sedert Fidel Castro's machtsovername in 1959, terwijl ik zowel in 1960 als begin 1961 trips maakte naar de voormalige Congo om het dekolonisatieproces
in de voormalige Belgische kolonie gade te slaan. Fidel, Che Guevara en andere revolutionaire leiders had ik op Cuba ontmoet. Als gast van de Roemeense ambassadeur bij de uno had ik een avond met Nikita Khrushchev en diens echtgenote doorgebracht, toen de Sowjet-premier de debatten in de Verenigde Naties was komen bijwonen.Onder meer bekend geworden door het slaan met zijn schoen gedurende uno-debatten, wat ik hem heb zien doen. Patrice Lumumba sprak ik in Leopoldstad en ik vloog met vice-premier Antoine Gizenga in Khrushchev's persoonlijke toestel van New York, via Parijs en Accra, waar wij de gast waren van Kwame Nkrumah, naar de Congo. Dit om vluchtig te illustreren dat niet alléen Nieuw-Guinea op mijn agenda stond. Met Bung Karno had ik verscheidene ontmoetingen, zowel in Europa als in de Verenigde Staten.Jammer genoeg ontbreekt hier de plaats om tal van aantekeningen over ontmoetingen en gesprekken te vermelden. Toch zou ik in mei opnieuw bij de Nederlands-Indonesische problematiek betrokken raken. De assistent van ambassadeur Zain, Bob Tapiheru, telefoneerde mij in New York, dat ‘professor’ Verrips reeds enige tijd in de Amerikaanse hoofdstad was gesignaleerd en bijzonder actief was rond de Bunker-onderhandelingen. Vermoed werd, dat hij dit in groep-Rijkens-verband deed. Verrips was op bezoek geweest bij Van Roijen, zoals de ambassadeur bevestigde. Ook Robert F. Kennedy, Walt W. Rostov, George McGhee en andere vrienden van Rijkens en de Bilderberg-conferenties werden door Verrips bezocht. Er was zelfs een foto verschenen in een Washingtonse krant, waarbij een auto het buitengoed Hickory Hill van Robert Kennedy in Virginia verliet. Het onderschrift luidde: ‘Wie was Kennedy's mysterieuze bezoeker?’ Volgens Tapiheru was het Verrips geweest. Kolonel Magenda van de Indonesische inlichtingendienst had Verrips overal op de voet gevolgd. Verrips logeerde, net als Bung Karno, in het Mayflower Hotel. Ik reisde naar Washington, trok de gegevens na, en warempel, Verrips was 12 uur per dag actief in de Nieuw-Guinea-zaak. Ik nam een vliegtuig rechtstreeks naar Amsterdam en benaderde voor de laatste maal mijn collega en hoofdredacteur Mathieu Smedts van Vrij Nederland. Men herinnere zich diens reactie op mijn eerste Verrips-rapport, namelijk: ‘Oltmans is nu gek geworden.’Zie pagina 173. Smedts had contact opgenomen met beide pvda-bonzen, die uiteraard een reis naar New York in overleg met Verrips straal hadden ontkend. Ook H.J.A. Hofland had met Goedhart getelefoneerd: ‘Ik laat mij niet provoceren door flessentrekkers of homoseksuelen,’ had deze socialist geantwoord.Verrips verzekerde mij dat Suurhoff en Goedhart in New York waren aangekomen en geruisloos via Caracas en Bonn naar Nederland teruggereisd nadat men zich had gerealiseerd, dat ik van hun verblijf op de hoogte was. Intussen valt geen ander bewijs van hun reis naar Amerika te leveren, dan dat Verrips zowel aan ambassadeur Zain, als aan diens assistent Tapiheru, en mij, dezelfde informatie verstrekte. Omdat Vrij Nederland nu verder, zoals de vijand had bedoeld en gehoopt voor mijn informatie gesloten bleef, wendde ik mij opnieuw tot Elseviers. ‘De oorlogspartijen zullen wel blij zijn met zo'n rel,’ riep Smedts mij na. ‘Lunshof zal je zeker om je hals vliegen.’ Vandaag openden Daan van Rosmalen en J.H. Barkey Wolf Elseviers met mijn Verrips-verhaal. Ik had dit weekblad eveneens inzage gegeven in het boekje, Een revolutie op drift van Frans Goedhart, dat mij indertijd tijdens een bezoek aan freule Wttewaal van Stoetwegen door haar was geschonken. De opdracht van de schrijver aan de freule stond erin.Zie ook pagina 45. De heer Goedhart wist over Verrips het volgende te melden: ‘Op 20 december 1950 werd in Surabaja een bankoverval gepleegd, die sterk de aandacht trok. Voor het gebouw van de Javase Bank verscheen een jeep, waarin twee Indonesiërs en twee blanken zaten. Eén van de blanken had de leiding. Hij sprong met twee van zijn kornuiten van de jeep en gewapend met stenguns stormden het drietal het gebouw binnen. Het bankpersoneel werd onschadelijk gemaakt door twee van de bandieten, waarna de man die de leiding had, zich in z'n eentje naar de grote kluis begaf. De daar aanwezige bankbeambten werden gedwongen tot afgifte van een groot bedrag aan bankbiljetten. De rover stopte de biljetten in een meegebrachte aktentas, waarna hij zich ijlings uit de voeten maakte. De twee anderen dekten de aftocht. Gedrieën bereikten zij de jeep, die keurig voor de ingang met een draaiende motor was blijven wachten. Ongehinderd wisten de vier bankrovers te verdwijnen. De buit bleek vier miljoen roepia's te bedragen.’Frans Goedhart, Een revolutie op drift. G.A. van Oorschot, Amsterdam 1953. Hoofdstuk 3, ‘Bankroof in Surabaja’, pagina 58-69. Goedhart bevestigde eveneens Verrips' verzetsbewegingverleden. ‘Als jong verzetsman was Verrips uit de Tweede Wereldoorlog gekomen met een reeks van harde oorlogservaringen, een krachtig zelfbewustzijn, de gewoonte zelf initiatief te nemen en met grote verwachtingen van de nieuwe maatschappelijke orde...’ (Pagina 59.) Goedhart vervolgde: ‘De twee blanken, die bij de zaak betrokken waren, waren Nederlanders. De hoofdman van het komplot was een zekere Werner Verrips, een ondernemende Amsterdamse jongen, die een volledige bekentenis aflegde en daarbij alle schuld op zich nam.’ Terwijl Goedhart pagina's lang over deze zaak filosofeerde verzuimde hij de lezer kond te doen om welke reden Verrips c.s. het nodig oordeelde 4 miljoen roepia's te gappen. Zoals gezegdZie pagina 171. informeerde Verrips zelf mij, dat hij deze miljoenen nodig had om een staatsgreep tegen Sukarno te financieren. Majoor Sutikno,Zie pagina 35 en 38. die ik in El Shandura met de Indonesische troepen langs het Suezkanaal had ontmoet, dook in 1964 als militair attaché in de rang van luitenant-kolonel op in Washington D.C. Wij ontmoetten elkaar geregeld, zowel in Washington als toen hij geaccrediteerd werd als militair adviseur bij de permanente vertegenwoordiging van Indonesië bij de uno. Hij nam toen een appartement in mijn buurt, in Forest Hills. Hij was van de putsch van Web, zoals Verrips door zijn Indonesische vrienden werd genoemd, op de hoogte. Het verhaal van Verrips zelf, en diens bewonderaar Goedhart, was dus andermaal bevestigd. ‘Ik heb hem ook
wel gekend. Hij was een aardige kerel,’ aldus Sutikno, ‘maar hij kletste te veel. Ik herinner mij, dat toen wij van de inlichtingendienst vernamen dat hij er prat op ging de aanval op de Javase Bank te hebben uitgevoerd, de commissaris van politie in het plaatsje waar hij zat op Midden-Java hem opbelde en vroeg even op kantoor langs te komen. Web nam de fiets. Wij rekenden hem meteen in. Verrips heeft toen een aantal jaren in Indonesische gevangenissen gezeten, waar hij andere hooggeplaatste Indonesiërs ontmoette, die op hun beurt gearresteerd waren bijvoorbeeld vanwege de mislukte ontvoering van premier Sjahrir.’Gesprek in New York, 28 januari 1966. Verrips stond dus op pagina éen van Elseviers. Elders in het blad werd een uittreksel uit het boek van Goedhart weergegeven. Eppo Doeve had ik aangeraden een tekening te ontwerpen, waarbij Paul Rijkens een weegschaal in de hand hield. Daarbij wilde ik in het te licht bevonden schaaltje zitten. 

  

Cartoons Eppo Doeve. Zie ook voetnoot 4 op pag. 153.
  Onmiddellijk na diens terugkeer uit Oostenrijk ontmoette ik H.A. Lunshof, hoofdredacteur van Elseviers. Hij was ter gelegenheid van een staatsbezoek van de koningin enige dagen in de Oostenrijkse hoofdstad geweest. De kopij van het Verrips-artikel had hem daar bereikt. Hij was er onmiddellijk mee naar minister Luns gegaan, die de koninklijke familie zoals gebruikelijk is bij officiële bezoeken vergezelde. Luns moet toen tegen Lunshof hebben gezegd. ‘Nu je A hebt gezegd met de informaties van Oltmans, kan je ook wel B zeggen.’ Daarop verstrekte Luns exacte gegevens over een onlangs gehouden Bilderberg-conferentie,18 mei 1962 in Stockholm. waar door enkele Nederlandse participanten, zoals de heer Max Kohnstamm en anderen, over de kwestie Nieuw-Guinea met bepaalde hooggeplaatste Amerikanen zou zijn gesproken. Nu had je de poppen aan het dansen. Tolstoj zei eens, dat wanneer hij zich in hoge mate opwond en ging schrijven, dan ademde zijn pen. Lunshof schreef, dat de vellen eraf vlogen. ‘Het Verraad’ heette het voorpagina-artikel in Elseviers Magazine dat vandaag verscheen. Een door Doeve getekende gekleurde plaat van een Nederlandse marinier op het strand van Nieuw-Guinea, met een dolk in de rug gestoten, terwijl Sukarno's para's met bosjes uit de lucht neerdalen, begeleidde Lunshof's chef d'oevre. De dolkstoot vertegenwoordigde ook de hernieuwde activiteiten van de groep-Rijkens in de persoon van Werner Verrips, die drukke activiteiten ontplooide in de Amerikaanse hoofdstad tijdens de gevoelige Bunker-onderhandelingen over Nieuw-Guinea. Lunshof somde het ‘verraad’ van de groep-Rijkens in zes punten op, waarvan er vier van Luns afkomstig waren en twee van mij.(1)Een gesprek tussen Luns en Dean Rusk was verraden.

(2)In Stockholm (Bilderberg-conferentie) nam een socialist stelling tegen de Nederlandse regering in een gesprek met de Amerikaan George Ball.

(5)Geheime parlementaire stukken waren naar de Amerikanen uitgespeeld, om Dean Rusk en president Kennedy tegen elkaar uit te spelen.

(6)Wij kennen enkele namen en begrijpen niet waarom de procureur-generaal in Den Haag niet tot arrestatie van deze lieden overgaat.

Deze vier punten betrof de inlichtingen van Luns aan Lunshof in Wenen verstrekt.

De punten (3) en (4) kwamen uit mijn informaties voort:

(3)De groep-Rijkens blijft werkzaam in de kwestie Nieuw-Guinea. (Verrips in Washington D.C., mei 1962.)

(4)Van Konijnenburg legde contact tussen Verrips en de Indonesiërs Yamin en Zain via een telegram afkomstig van Paul Rijkens. Geheel zonder de mogelijkheden om controle uit te oefenen zat ik in éen schuitje met Luns tégen de groep-Rijkens. Luns had Lunshof onder meer verteld dat een gesprek tussen hemzelf en een hooggeplaatste functionaris in Washington op de Bilderberg-conferentie was ‘verraden’, omdat de betrokken Nederlander inzage in geheime kamerstukken zou hebben gehad. Ook zou, volgens Luns, een vooraanstaand Nederlander, tijdens deze onder auspiciën van prins Bernhard belegde conferentie, stelling hebben genomen tégen de Nederlandse regering in de kwestie Nieuw-Guinea. Na deze publikatie in Elseviers begreep ook professor Lijphart misschien,Zie pagina 148/149. dat het minder ongepast was dan hij aanvankelijk aannam, om in Vrij Nederland van 3 juni 1961 te stellen, zoals ik in het gesprek met Joris van den Berg had gedaan, dat de groep Rijkens-activiteiten en de Bilderberg-conclaves druk door elkaar heen liepen. Op een vraag van de parlementaire redactie van het dagblad De TijdDe Tijd, 22 mei 1962. bevestigde Paul Rijkens, dat hij Verrips kende. Hij wilde niet bevestigen of ontkennen dat Verrips in zíjn opdracht aan het rommelen was in Washington D.C. tijdens de Nieuw-Guinea onderhandelingen, zoals door mij gesteld in Elseviers van 19 mei 1962. Bij mij rijst de vraag: zou het gemakzucht zijn geweest, dat Werner Verrips, die inmiddels in Huis ter Heide in een bungalow met een verwarmd zwembad woonde, welke met 150 000 guldens van Rijkens was gefinancierd, in het geheel niet in de memoires van Paul Rijkens, Handel en wandel, voorkomt? Rijkens wilde wél aan de parlementaire redactie van De Tijd zeggen, ‘dat Elseviers zich tot het niveau van De Waarheid had verlaagd, nu het een dergelijk verhaal vol onwaarheden en leugens had gepubliceerd.’ Als illustratie voor gezellige verhoudingen tussen journalisten kan wellicht het lange artikel dienen ‘Uit het zakboek van een twijfelaar’ van Mathieu Smedts in Vrij Nederland, dat volgde op mijn eerste Verrips-onthullingen in Elseviers. ‘Het is heel moeilijk te zeggen in welke hoedanigheid de journalist Willem Oltmans bekend is geworden,’ schreef deze hoofdredacteur, met wie ik jarenlang op vertrouwelijke voet had gestaan en die tal van primeurs van mijn hand had gepubliceerd, maar overstag was gegaan toen twee socialisten, Suurhoff en Goedhart in het geding waren. ‘Als hij bij je op bezoek komt, weet je nooit namens wie hij komt.’ De heer Smedts, die dezer dagen min of meer teruggetrokken in de heuvels van Zuid-Frankrijk woont, was voor mij, toen hij dat schreef, een rund. Mij dunkt, hij was vele jaren minutieus over mijn handel en wandel ingelicht geweest. In al die tijd had hij nog niet ervaren, dat ik iemand was, die freelancete in de meest letterlijke zin des woords, dat ik mij door geen hond de wet liet voorschrijven, niet door de groep-Rijkens, niet door Sukarno, niet door Stokvis van De Telegraaf, en niet door hem, Smedts. Door niemand! Toen Smedts mijn Verrips-reportage weigerde ging ik natuurlijk naar Lunshof. Het is voor mij irrelevant voor wie ik schrijf. Ik draai niet mee in Nederlandse zuilen. Ik ben de afgelopen vijftien jaren slechts vast medewerker van Cees Meijer, hoofdredacteur van het dagblad Zaanstreek Typhoon geweest, het enige blad in Nederland overigens, waar ik als journalist met regelmaat voor heb gewerkt. Ik beschouw het als mijn taak als journalist informatie te verstrekken aan Nederlandse burgers, hetzij in Zaandam en omgeving, hetzij nationaal via een weekblad, tot Tjitjerkstradeel toe. Ik ben in de politieke tint van een publikatie in wezen niet geïnteresseerd. Ik heb voor bijna alle dag- en weekbladen in Nederland geschreven, van links, in de Groene Amsterdammer, tot rechts in Elseviers, of van liberaal, in de nrc of het Handelsblad, tot reactionair in De Telegraaf. Mijn professionele credo was Smedts 
kennelijk al die jaren nog steeds ontgaan. Hij had wel de volgende punten kunnen ontdekken: ‘Willem Oltmans ziet er altijd bruingebrand uit, zo'n echte strandjongen; Oltmans lijdt bijna permanent aan nijpend geldgebrek. Zijn opdrachtgevers schijnen zuinig te zijn, zeer zuinig. (Smedts zelf betaalde 150 gulden voor reportages
uit Indonesië!) Oltmans kan niet schrijven, hij zet letters op papier, zeer keurig, maar zijn woorden groeien nooit uit tot volzinnen, die men van een ervaren journalist mag verwachten: vaak zijn zijn artikelen zo eenzijdig (zei de man die belangwekkende primeurs van mij had gehad), dat zij onbruikbaar zijn.’ Ik zal het lamentabele gelul van collega Smedts verder laten rusten. Er stonden nog andere verdachtmakingen, plus het genoemde zinnetje, als reactie op mijn Verrips-informaties: ‘Oltmans, je bent helemaal gek geworden.’Vrij Nederland, ‘Janus’, 26 mei 1962. Matthieu Smedts van Vrij Nederland had inderdaad juist gezien dat hij zijn vingers niet aan deze man moest branden, die Suurhoff en Goedhart naar New York zou hebben gesleept! Het hele Nederlandse socialistendom kwam tegen Lunshof en het artikel ‘Het verraad’ in Elseviers in opstand. ‘Gelogen’, aldus een hoofdartikel in Het Vrije Volk van vandaag. ‘Het is niet onze gewoonte beweringen in De Waarheid recht te zetten. Ieder die dit blad leest weet wat voor vlees hij in de kuip heeft. Toen De Waarheid de leugen publiceerde dat de heren Suurhoff en Goedhart op kosten van de groep-Rijkens in Amerika waren geweest voor besprekingen met Indonesiërs, hebben wij het niet de moeite waard gevonden aan deze leugen een woord vuil te maken. Nu komt Elseviers met hetzelfde verzonnen verhaal. En omdat niet iedereen weet dat Elseviers bij tijd en wijle geen haar beter is dan De Waarheid, is het wellicht voor de argeloze nuttig te weten: het verhaal over een bezoek van Goedhart en Suurhoff aan Amerika door bemiddeling van een zekere Verrips is van A tot Z gelogen.’Het Vrije Volk, 25 mei 1962. De topsocialist die dagen, mr. J.A.W. Burger stelde vandaag vragen aan premier De Quay over het artikel van Lunshof. Burger vroeg de minister-president onder meer of Lunshof's artikel door feiten werd gestaafd, of er van misdrijven tegen de staat sprake was, en indien de beschuldigingen die door Lunshof werden gesuggereerd, op waarheid zouden berusten, waarom de minister van Justitie dan niet had ingegrepen. Tenslotte vroeg Burger om regeringsbescherming tegen dergelijke wilde beschuldigingen in de pers. Het dagblad Het Parool preciseerde dat Burger, in overleg met Kamervoorzitter Kortenhorst zijn vragen nog wat had bijgeslepen.Het Parool, 28 mei 1962. Ware Jaap Burger beter geïnformeerd geweest en zou hij geweten hebben wie de informanten van Lunshof waren geweest vóor het artikel ‘Het Verraad’ - namelijk Luns en ik - dan zou hij ongetwijfeld zijn staart niet hebben geroerd en muisstil zijn gebleven. Nu lanceerde Lunshof onmiddellijk een nieuw artikel ‘Burger’,Elseviers Weekblad, 2 juni 1962. waarbij hij onder meer zei bij het schrijven van zijn vorige artikel hoegenaamd niet aan gemeenteraads-verkiezingen te hebben gedacht. Burger had een van zijn gebruikelijke driftbuien gehad, die niet passen bij een staatsman van formaat, aldus Lunshof. Doeve versierde een begeleidende tekening van Burger in een harnas met getrokken zwaard en een koffer met staatsgeheimen, waar buiten-parlementaire actie op stond. Mr. J.A.W. Burger was de eerste bekende Nederlander die zich zou schroeien aan het artikel van Lunshof. Hij verdween nog in 1962 als fractievoorzitter van zijn partij in de Tweede Kamer. politieke deining in haagse kringen, aldus een kop in het Algemeen Dagblad van vandaag. verhaal van hoogverraad produkt van fantasie, aldus de Alkmaarse Courant. verraders en fantasten zaaien wantrouwen, aldus het Dagblad van het Oosten. artikel door journalist oltmans nog gekker dan gewoonlijk in weekblad gekomen? aldus een kop in de Winschoter Courant. willem oltmans zou man achter de schermen zijn van elseviers-artikel ‘het verraad’, aldus de Friese Koerier. Ook Werner Verrips dook opnieuw in bladen op. groep rijkens zond bankrover naar yamin en zain, aldus het Limburgs Dagblad. Enzovoorts. Het kabaal in de pers was formidabel. Ik dineerde deze avond met Lunshof in Die Port van Cleve. Ik wilde hem over zijn suggesties van justitiële maatregelen tegen Rijkens en Van Konijnenburg spreken. Ik vond dit geschrijf volmaakt belachelijk. Ik begrijp wel dat Luns hem hiertoe in zijn rage tegen de Rijkens- en Bilderberg-groepen had opgestookt. Ik had mijzelf in feite geheel van de groep gedistantieerd na het her-verschijnen ten tonele van Werner Verrips. Mijn laatste vlucht naar Nederland in groep-Rijkens-verband en door de groep betaald, was de reis op verzoek van Zain en Yamin gemaakt, om Van Konijnenburg te waarschuwen, dat Verrips geen acceptabele tussen-figuur was voor de Indonesische diplomatie.Zie pagina 172. Medio 1962 had ik al vele maanden geen noemenswaardig contact meer met Van Konijnenburg, laat staan dat wij elkaar wederzijds van ontwikkelingen op de hoogte hielden. Als gezegd, de Nieuw-Guinea-affaire interesseerde mij niet meer nu onderhandelingen op gang waren gekomen. Lunshof: ‘Ik eis nu het aftreden van Van Konijnenburg als klm-directeur. Wij geven als Nederlanders immers 86 miljoen gulden per jaar aan de klm?’ Ik vroeg hem of hij wist dat Konijn nog onlangs 5 miljoen gulden van Indonesië voor de klm had losgekregen. ‘Die hadden wij ook zelf nog wel kunnen betalen,’ aldus de hoofdredacteur van Elseviers. Ook in zijn anti-Konijnenburg-actie herkende ik de instigator van het leed, Luns. Het zou de heren dan ook lukken Van Konijnenburg bij de klm weg te pesten.Van Konijnenburg verliet de klm in 1963. Waarom had Lunshof via de omweg van een Bilderberg-conferentie zo'n zware aanval op de prins gelanceerd? Hij antwoordde: ‘Kijk, Oltmans, zijn voorganger prins Hendrik, die hield van een pretje, die dronk, zo hoort het!’ Lunshof vervolgde: ‘Ik heb de prins eigenlijk gespaard. Je kan zo'n man toch niet aanvallen op een manier, dat hij alleen nog de tuin van Het Loo kan wie'den (op zijn Drents).’ Er kwamen nog meer Lunsiaanse meningen boven: ‘Van Roijen moet verdwijnen! Die man heeft Indië immers weggegeven met zijn mooie Van Roijen-Roem-overeenkomst.’Hierbij kwamen Nederland en Indonesië in 1949 overeen, in Den Haag een Ronde-tafelconferentie te beleggen ten einde de soevereiniteitsoverdracht van Nederlands Indië te regelen. Ook was Lunshof van mening dat president Sukarno in Indonesië snel moest opkrassen. Generaal Nasution diende hem te vervangen. ‘Met Sukarno kunnen wij immers nooit tot zaken komen.’ Lunshof zwamde Ujeng Suwargana ook nog na. Onverwachts landde gisteren dr. J.H. van Roijen uit Washington D.C. op Schiphol. Hij was door de regering ontboden. ‘Ik kan hoogstens zeg-gen dat ik geen enkele mededeling kan doen,’ zei deze begaafde diplomaat tegen wachtende journalisten. Aangezien hardnekkige geruchten de ronde deden dat óf minister Luns óf de heer Van Roijen af zou treden, ook omdat Van Roijen de Indonesiërs verder tegemoet wilde komen dan minister Luns, wisten doordouwende journalisten nog een paar woorden meer uit Van Roijen's kaken te persen. ‘Er bestonden per se geen tegenstellingen tussen hemzelf en minister Luns.’ Ook dit was een leugen, maar zo kwam het voorlopig die dag met vette koppen in de kranten.Zie de voorpagina's van het dagblad Trouw en De Volkskrant van 7 juni 1962. Ik wist al maanden, dat Van Roijen in Washington een mij onbegrijpelijke en vreemde rol speelde. Hij ging zeer vertrouwelijk om met Indonesische diplomaten. Minister Subandrio had de Indonesische ambassadeur in Moskou, Adam Malik, als leider van de Indonesische delegatie bij de Bunker-onderhandelingen aangewezen. Dit zeer tegen Malik's zin, maar ook in Indonesië geldt Befehl ist Befehl. Waarschijnlijk wilde Djakarta voorkomen, dat Zairin Zain, als hij de leider van de gesprekken in Middleburg, Virginia was geworden, te vertrouwelijk met de leider van de Nederlandse delegatie zou zijn geworden, omdat doctor Van Roijen en Zain al vele jaren bevriend waren. Maar juist door die lang bestaande banden kreeg ik al gauw van verscheidene Indonesische diplomaten, ook ambassadeur Sukardjo Wirjopranoto, te horen, dat Van Roijen de Indonesiërs voorspiegelde, dat Luns op donderen stond en dat hij, Van Roijen, de nieuwe minister van Buitenlandse Zaken zou worden, zoals sommigen van mening waren zou hij zich het einde van zijn carrière ook hebben voorgesteld. Mij leek de prijs, die Van Roijen bereid bleek te betalen voor een toekomstig ministerschap, niet evenredig aan de dosis plichtsbesef die hij ten opzichte van het vaderland als ambassadeur verzuimde in acht te nemen. Hij verlakte zichzelf en het land door al die jaren de ongepaste en in strijd met het landsbelang zijnde instructies van Luns stipt uit te voeren. Wist Van Roijen dan niet, besefte hij dan niet bij zijn regelmatige bezoeken aan Den Haag, dat Luns onjuiste en onware verhalen verspreidde over de bedoelingen van de Kennedy-regering inzake Nieuw-Guinea? Zei hij daarom aanvankelijk tegen hoofdredacteur Spoor van de NRC-Handelsblad-groep, dat hij Koningin Juliana van Luns verdraaiingen op de hoogte was gaan stellen?Spoor herinnert zich dit aspect van zijn gesprek uit 1964 met de heer Van Roijen in 1964 in Washington D.C. nu in 1973 niet meer. Ik 
houd het op mijn aantekeningen, verscheidene keren sedert 1964 naar aanleiding van gesprekken met Spoor in mijn dagboek nauwkeurig opgetekend. Een bewering, die hij later weer enigszins terugnam door te zeggen, dat hij pas ná afloop van het Nieuw-Guinea-conflict op audiëntie naar Soestdijk was geweest. De tweede bekende Nederlander, die brandwonden aan het inmiddels berucht geworden door Luns geïnspireerde artikel van Lunshof, zou oplopen was prins Bernhard. Twee dagen ná dr. Van Roijen, bij wie hij in Washington had gelogeerd, landde de prins op Schiphol. Hij werd door koningin Juliana afgehaald, maar stond eerst de wachtende journalisten te woord. De prins vertelde dat hij na met president Kennedy over het verdwijnen van walrussen uit de wereldzeeën te hebben gesproken, ook de kwestie Nieuw-Guinea had aangeroerd. ‘Ik heb gezegd blij te zijn dat de regering en het parlement bereid zijn om op basis van het plan-Bunker een gesprek met Indonesië te beginnen. Ik voegde eraan toe te hopen, dat Sukarno zijn belofte om het plan eveneens als uitgangspunt van gesprek te beschouwen, zou nakomen.’ Hij had verder Robert F. Kennedy op een diner gesproken. Omdat hij de reis naar Amerika als gast van de chef-staf van de luchtmacht, generaal Curtis Le MayDe gastheer van de prins, generaal Curtis Le May, die zich in de Verenigde Staten onder meer onderscheidde als sympathisant van de rechtse gouverneur van Alabama, George Wallace, verkreeg grote bekendheid met zijn uitspraak, ‘Vietnam van de aardbodem bombarderen’. Ook Robert F. Kennedy schreef, dat deze generaal bij de rakettencrisis tussen de Sowjet-Unie en de Verenigde Staten over Cuba in 1962 een dringend beroep op president Kennedy deed om een militaire invasie op Cuba in te zetten. (Zie Robert F. Kennedy, Thirteen Days. W.W. Norton, New York 1969. Pagina 36.) had gemaakt was zkh in de gelegenheid geweest enkele nieuwe snelle gevechtsvliegtuigen te besturen. Samen met prins Philip van Engeland had hij een World Wild Life Fund-conferentie bijgewoond, waarvan hij zelf de voorzitter was geweest. Tot zover was wat de prins zei van een onberispelijke inhoud voor een echtgenoot van een staatshoofd. Alhoewel het interessant bleef om te beluisteren dat politieke vraagstukken, als de Nieuw-Guinea-kwestie, door de prins met de president van de Verenigde Staten werden behandeld. Temeer een rustig idee voor Paul Rijkens en zijn groep, omdat zij wisten dat de prins identiek dezelfde gedachten over de Indonesische kwestie koesterde als zij zelve. Wie kon de prins op de vingers tikken, wanneer hij aan de top in Washington in het Nieuw-Guinea-potje roerde? ‘Het is de laatste jaren bepaald een sport geworden,’ aldus prins Bernhard op deze persconferentie op Schiphol vanmorgen, ‘om leden van het Koninklijk Huis aan te vallen in de pers. Dat is een gemakkelijke bezigheid, omdat wij ons nu eenmaal niet kunnen verdedigen. De laatste jaren gaat men blijkbaar ook in Nederland deze sport beoefenen. Voorzover
dat gebeurt door een kinderachtig blaadje als Propria CuresAmsterdams studentenblad, opgericht in 1890. is dat niet belangrijk omdat men van kinderen geen verantwoordelijkheidsgevoel kan verwachten. Maar wanneer een blad als Elseviers met meneer Lunshof eraan begint, weliswaar in bedekte termen maar toch zo dat iedereen het begrijpt, dan loopt het toch de spuigaten uit. Mijn vijfentwintigjarige reputatie staat er borg voor, dat ik nimmer iets heb gedaan dat met de politiek van de regering in strijd is. Ik heb het dat blad enorm kwalijk genomen en ik durf hier dan ook ronduit te zeggen dat het klinkklare leugens zijn.’ De koningin deed een vergeefse poging de scherpe woorden van de prins wat afgezwakt te krijgen. Bernhard wilde er niet van horen. Dus: de affaire lag op straat. Ik weet dat de prins in Washington door Van Roijen volledig geïnformeerd was en wist dat Luns de voornaamste zegsman van Lunshof was geweest. Bernhard ging dus linea recta met Luns in de tang, om zijn geterroriseerde vrienden Paul Rijkens en Van Roijen te hulp te komen. Het gevolg was, dat het Algemeen Handelsblad prompt op pagina éen de namen publiceerde van die Nederlanders die de door prins Bernhard voorgezeten Bilderberg-conferentie van 18 mei 1962 buiten Stockholm in ZwedenOok prinses Beatrix, de kroonprinses, was bij deze omstreden vergadering aanwezig geweest. hadden bijgewoond. Dat had Lunshof tot dusverre nog niet eens gedaan, alhoewel hij de namen wél wist. Het waren drs. E.H. van den Beugel, president-directeur van de klm, het Tweede-Kamerlid mr. P.A. Blaisse, prof. I. Samkalden, mr. E.N. van Kleffens en drs. M. Kohnstamm.Algemeen Handelsblad, 9 juni 1962, pagina 1. Later duikt de heer Max Kohnstamm ook weer als afgevaardigde van België in Club van Rome-verband op. Ra ra: wie van hen was volgens Luns de verrader geweest? De situatie ontvouwde zich al ras in een goedkope thriller. H.A. Lunshof - terecht overigens - vertikte het onder druk, zelfs van Soestdijk, te bezwijken. Hij wist zich immers door mijn informaties betreffende Verrips, als rechterhand van Rijkens, en de vreemde escapades in de Amerikaanse hoofdstad, alsmede door zijn vertrouwelijke gesprekken met Luns in Wenen, volmaakt gedekt. Hij sloeg zijn hoofdkwartier op in het Haagse hotel Wittebrug. Aan de overkant, in het hoofdgebouw van de klm, zat de bemiddelaar van die dagen tussen Soestdijk en Elseviers, drs. Van den Beugel.Prof. dr. Ernst H. van der Beugel is bijzonder hoogleraar in de Westelijke samenwerking na de Tweede Wereldoorlog, aan de Universiteit te Leiden, een soort privé-Bilderberg-leerstoel. Van 1957 tot 1959 was hij staatssecretaris voor Buitenlandse Zaken in het kabinet-Drees, van 1962 tot 1963 president-directeur van de klm, lang genoeg om namens Luns dr. Emile van Konijnenburg te wippen, en hij werd onlangs benoemd tot voorzitter van de beheersraad van het Internationaal instituut voor strategische studies in Londen, wat op zijn minst een opvallende benoeming mag worden genoemd. Het Instituut voor strategische studies is een in 1958 opgericht onafhankelijk centrum voor informatie en onderzoek over en naar problemen betreffende de internationale veiligheid, defensie en bewapening. Eindelijk kwam deze middag het verlossende telefoontje: ‘Zou de heer Lunshof in de late middag een glas sherry bij de prins willen komen drinken?’ Om 20.00 uur die avond begon de Nederlandse televisie-uitzending
met een verklaring, door de heer Lunshof voorgelezen: ‘Zijne Koninklijke Hoogheid de Prins der Nederlanden heeft de uitlating, welke hij zaterdagmorgen jongstleden bij zijn aankomst uit de Verenigde Staten op Schiphol deed, op de meest royale wijze teruggenomen.’ Of, om de worden van het secretariaat van prins Bernhard te gebruiken: ‘De prins heeft zijn opmerking ingetrokken en zijn verontschuldigingen aan de heer Lunshof aangeboden.’Elseviers Weekblad, 16 juni 1962, zie volledige tekst in Appendix IX. Naar buiten werd de indruk gewekt of het team Luns-Lunshof glansrijk uit de strijd naar voren was getreden. Het toeval wilde echter, dat drs. R.E.M. van den Brink van het Elsevier-concern, een persoonlijke vriend van prins Bernhard was en is. Het zou dan ook niet al te lang duren voor Lunshof als vast medewerker naar het buitenland vertrok en als hoofdredacteur werd vervangen. Hij is al jaren een soort displaced person bij dit lijvigste van onze nationale weekbladen. Op het Telegraaf-front was het enige tijd stil geweest. Maar Verrips, die rondbazuinde, dat hij vanwege mijn onthullingen in Elseviers had moeten verhuizen vanuit Arnhem, en toen maar gemakshalve in een bungalow was getrokken, twee lanen van het huis van mijn ouders in Huis ter Heide, was allerminst stil blijven zitten. Hij sloeg terug. Ditmaal fungeerde als handlanger Robert Kiek, correspondent van De Telegraaf in de Verenigde Staten. De kop in de rechter bovenhoek van De Telegraaf van vandaag luidde: nederlander gemengd in de zaak cuba.De Telegraaf, 9 augustus 1962. In kleine letters: ‘Willem Oltmans voor vs Senaats-Commissie.’ Het artikel werd begeleid door een foto, die eerder in de Haagse Post had gestaan en die ik Hofland indertijd vanuit Indonesië had toegezonden. Dit terzijde. De teneur van Kiek's reportage was om bij de lezer de indruk te wekken, dat nu de zaak Sukarno afliep ik in ander troebel water was gaan vissen, en daarom nu met Fidel Castro in zee was gegaan. Ik had een Messias-complex, dat wil zeggen, via de drang een persoonlijke rol te spelen
bij het oplossen van bijvoorbeeld het Nieuw-Guinea-probleem had ik carrière proberen te maken. Dit was volgens Kiek de mening van een bekend psychiater over mij. Het klonk of ik al op de bank gelegen had. Fijne carrière had ik uit mijn standpunt inzake Sukarno en Nieuw-Guinea weten te slepen! Ik kon, met uitzondering van het dagblad Zaanstreek Typhoon, geen letter meer in de Nederlandse pers krijgen, woonde al vijf jaar in een anderhalve-kamerflat in Kew Gardens, Long Island en verdiende mijn brood met lezingen geven, een net woord voor gepolijst ouwehoeren. Toch duizendmaal liever dát, dan bijvoorbeeld in de schoenen van De Quay, Luns, Van Roijen - en het merendeel van de met de wolven in het bos heulende pers - te behoeven te staan. D-Day zou later komen. misselijk geval, aldus een hoofdartikel in De Telegraaf. Ná mijn Nieuw-Guinea-verleden te hebben opgerakeld schreven Stokvis en Goeman Borgesius aldus: ‘Misschien wordt hij nu wegens zijn Cubaanse activiteiten uit Amerika uitgewezen. In Nederland zal hij wel weer toegelaten moeten worden. Wij zijn een ruimdenkend volk. Maar het geval Oltmans is wel een heel misselijk geval...’De Telegraaf, 9 augustus 1962, hoofdartikel. Jaap Burger zal zeker niet bedoeld hebben mij tegen character assassination,Persoonlijkheidsvervalsing. zoals dit soort journalistiek in Amerika genoemd zou worden, te beschermen toen hij De Quay 28 mei 1962 om maatregelen vroeg om de pers met de sterke arm van dit soort smerige insinuaties af te houden. In de Verenigde Staten zou De Telegraaf een UnsummeDuits voor fabelachtig hoog bedrag. voor dergelijk misselijk geschrijf hebben moeten betalen als schadeloosstelling aan mij. Zo ver is men hier nog niet. Het opzettelijk neerkladderen van grove onwaarheden is nauwelijks strafbaar. Bovendien verscheen ik niet, zoals De Telegraaf meldde, in augustus 1962 voor een Amerikaanse Senaatscommissie, maar op 30 november 1962. Het geschiedde bovendien op mijn eigen dringende telegrafische verzoek. Ik gaf die tijd namelijk enkele malen per week commentaar voor een syndicaat van Amerikaanse radiostations. Daarbij was ook Cuba ter sprake gekomen. Cubaanse vluchtelingen in Miami, Florida hadden zich er toen bij de Senaatscommissie voor Binnenlandse Veiligheid over beklaagd, dat onder meer de journalisten Walter Lippmann en Willem Oltmans zich schuldig maakten aan pro-Castro-propaganda in de Verenigde Staten. De stemming over Castro en Cuba was in 1962 in Amerika al even irrationeel als die in Nederland over Sukarno of Indonesië. Een normaal gesprek viel over de situatie op minder dan 150 kilometer buiten de kust van Florida, niet te voeren. Wanneer men dus, zoals ik deed, over de radio de vraag stelde, in wiens naam de onmenselijke economische blokkade van Cuba door de Amerikaanse vloot werd uitgevoerd en zelf die vraag beantwoordde met: ‘in naam van Jezus Christus soms?’, werden allerlei emotioneel bij de zaak-Cuba betrokken personen woedend. Mijn speech, zoals ik die voor de Senaatscommissie onder voorzitterschap van Senator Kenneth B. KeatingOnder president Nixon eerst ambassadeur van de Verenigde Staten in New Delhi en in 1973 ambassadeur in Tel Aviv. die dagen heb afgestoken, en die in zijn geheel in het Congressional Record werd opgenomen, is een leesbaar verhaal gebleven. Ook dat Fidel Castro vele Amerikaanse presiden-ten zou overleven is uitgekomen.Castro overleefde Eisenhower, Kennedy, Johnson en tot dusverre Richard Nixon. Men dacht immers in die dagen, en hoopte vurig, dat het Castro-regime ieder moment kon ineenstorten? Ik was dus weer terug in het vizier van De Telegraaf. Een geruststellende gedachte. Het trieste Papoea-draaiboek werd voor Nederland, bij een plechtige ondertekening van het bereikte Nieuw-Guinea-akkoord aan de hoefijzervormige tafel in de zaal van de Veiligheidsraad in het uno-gebouw op deze late middag gesloten. Er moest nog wel wat zelfbeschikt worden door de Papoea's en Indonesiërs onderling - Papoea's waren van nu af aan Indonesiërs - maar de kogel was eindelijk door de Wawelaar's kerk geschoten. Onze mission sacrée in Azië was tutup.Indonesisch voor gesloten, beëindigd. Ik herinner mij levendig het stijve boordje en zure uitgestreken gezicht van de heer Van Roijen. Luns liet de arme man voor het tekenen van wat De Telegraaf in koeieletters de volgende dag noemde het ondertekenen van het capitulatie-akkoord, rustig opdraaien. Een laffe Luns-streek, want voor Indonesië was de minister van Buitenlandse Zaken, dr. Subandrio zelf aanwezig. Wat Adam Malik op zijn beurt razend had gemaakt, want die vond, dat hem als chef-kok van de musjawarah-soep à la Elsworth Bunker, de eer te beurt had moeten vallen om het overwinningsdocument te paraferen. Toen later Adam Malik op de plaats van Subandrio kwam te zitten bij het Suharto-regime, en Subandrio ter dood werd veroordeeld, zal Malik zich ruimschoots gecompenseerd hebben gevoeld voor Bandrio's ‘ongepaste optreden’ in 1962. Luns en Van Roijen moeten hun partijtje kaart altijd nog uitspelen. Merkwaardig genoeg noemde zelfs het ‘linkse’ Vrije Volk de overdracht niet ‘helemaal ten onrechte’ een capitulatie-akkoord, ‘want Indonesië lijkt wel op alle punten van enig belang zijn zin gekregen te hebben.’ Nederland bleef handelen als een verongelijkt kind en een slechte verliezer in een gevecht waarvan voor ieder weldenkend mens reeds bij voorbaat
als een paal boven water had vast gestaan dat men met onhaalbare kaarten jongleerde. Premier De Quay richtte zich via radio en televisie, met misschien nog een zuurder gezicht dan Van Roijen in New York had getrokken, tot de mannen en vrouwen van Nederland. Doe het maar eens, om een sof van zo'n omvang die Drees, De Quay en Luns met hun trawanten in Indonesië met zoveel zorg hadden gefabriceerd, te moeten mooipraten. In reuzenletters stond in De Telegraaf: zonder steun was strijd vruchteloos, aldus zei De Quay in zijn toelichting op de grandioze nederlaag. ‘Niettegenstaande grote terughoudendheid aan Nederlandse zijde, spitste door voortdurende acties in woord en daad van Indonesië het conflict zich toe en dreigde in een werkelijke oorlog over te gaan. Gesteld voor deze verantwoordelijkheid en constaterende, dat Nederland daarbij niet meer op de steun van bondgenoten zou kunnen rekenen, heeft de regering gemeend het (op basis van de Bunker-voorstellen) gesloten akkoord te moeten aanvaarden.’ Aldus de premier-professor via radio en televisie, in een hardnekkige poging een punt te draaien aan zijn geknoei en gesol met Nieuw-Guinea. Nederland was terughoudend geweest! Ja, en een beetje behoudend ook! Indonesië - lees Sukarno - ‘had door voortdurende acties in woord en daad’ alle ellende veroorzaakt. Wijs mij een land dat in 1945 de onafhankelijkheid uitroept en dan blijft zeuren en zaniken van 1949, toen het met handen en voeten de oorlog had gewonnen, tot 1962 om de vrijheid van dat land af te maken. Sukarno heeft zich altijd tot de bevrijding van Nederlands-Indië bepaald. Portugees Timor is onder zijn presidentschap van 1945 tot 1967 Portugees gebleven. Nehru tippelde de Portugese enclaves in India binnen, maar Indonesië erkent nog steeds de Portugese soevereiniteit over half Timor. Juist omdat Indonesië en Sukarno al die jaren zo terughoudend waren geweest en Nederland zich niet aan zijn daden en woorden hield of de belofte de soevereiniteit over Indië aan Indonesië af te staan, is er al die jaren gesodemieter geweest. De verantwoordelijke premiers, Willem Drees, Leo Beel en Jan de Quay, met him grote steun en toeverlaat Joseph Luns, als expert voor buitenlandse zaken, zijn in eerste instantie mede schuldig aan het omdraaien en opzettelijk verfraaien van de feiten, zoals hierboven aangegeven. En dan in de tekst van De Quay: ‘...toen Nederland niet meer op de steun van bondgenoten kon rekenen...!’ Er was nooit ofte nimmer steun toegezegd. Steun van Amerika was een privé fata morgana van Luns, wat voor ons land tot een ramp zou leiden. ‘Niet Luns in het bijzonder treft schuld, maar een groot collectief van politici, opiniemakers en regeerders. Luns was slechts toevallig de uitvoerende vertegenwoordiger van de anti-Indonesische stromingen in Nederland geweest. Luns had meegewerkt aan een escalatie, maar dat wil-de nog niet zeggen, dat deze escalatie zonder Luns niet zou hebben plaatsgevonden.’ Deze quasi-slimme zelf-goedpraterij is afkomstig van collega-journalist H.J.A. Hofland.Artikel in de Nieuwe Rotterdamse Courant, 30 augustus 1971. Hofland en Hiltermann hadden in het Indonesische conflict veel van elkaar. Ondanks dat ik Hofland er waar mogelijk met de haren bijgesleept had, zat hij, misschien in iets mindere mate dan Hiltermann, overal voortdurend en categorisch naast. De meeste opiniemakers waren trouwens niet werkelijk bij de nationale zaak betrokken in het conflict met Indonesië. Zo kon het gebeuren dat De Quay, in zijn toelichting op het Nieuw-Guinese capitulatieakkoord vrijwel ongestoord land en volk kon verlakken door de zaken precies om te draaien, zoals hierboven aangegeven. De Quay en Luns moesten het van opiniemakers hebben die weloverwogen schreven dat Luns alléen maar ‘toevallig’ in de gelegenheid was geweest de Indonesische kwestie te verstieren. Willem Drees koos Luns voor Buitenlandse Zaken. Waarmee het koninkrijk over de kwaadaardigste verdraaier van diplomatieke gesprekken uit de geschiedenis van het ministerie kwam te beschikken. Drees geloofde hem. Ook als Luns minister John Foster Dulles slechts op de gang of misschien in de navo conferentiezaal in Kopenhagen had gesproken. De Quay begon pas over het schieten op Biak serieus na te denken, toen Robert F. Kennedy hem in 1962-het regende toen al Indonesische parachutisten in Papoealand - de vraag stelde of Den Haag werkelijk van plan was alleen de strijd tegen Sukarno aan te binden. Schmelzer spreekt nu, in 1973, van de ongecontroleerde en oncontroleerbare inzichten van de solist Luns! Daarbij voerde Luns zijn Nieuw-Guinea-politiek, zoals professor Schlesinger schreef, met de ijver van ‘een kruisvaarder, waarbij hij mogelijk verder ging dan zijn eigen regering had willen gaan.’A Thousand Days. Pagina 534. Schlesinger beschreef hoe Luns op het Witte Huis zich zo onbedaarlijk opwond - dat was dan de Nederlandse Leeuw in hem - dat hij met ‘een slappe wijsvinger in het gezicht van de president zwaaide, een gebaar dat jfk hoffelijk negeerde.’ President Kennedy verzekerde Luns, zo stelt Schlesinger, dat hij rustig Amerika en hem de schuld mocht geven, als er maar een eind werd gemaakt aan het geharrewar over Nieuw-Guinea. Ik geloof dan ook niet, dat president Kennedy, die wereldpolitiek bedreef, zich veel gelegen liet liggen aan kletspraatjes over de Nederlandse radio en televisie, waarbij De Quay, geen andere uitweg ziende, de Amerikanen de schuld van het capitulatieakkoord in de schoenen schoof. Het was toen misschien ook maar verstandiger de pil op die wijze te vergulden. De opiniemakers, ook die beter wisten, hielden hun mond. De Quay zat voorlopig snor. Iets anders is wanneer een man als Luns, ná de dood van de Kennedy's, deze Amerikanen van het niet-nakomen van beloften en afspraken begint te beschuldigen, en hen in de geschiedenis probeert te plaatsen als anti-Nederlandse staatslieden. Of voor opiniemakers als Hofland, om in 1971 door te gaan met een mispunt als Luns de hand boven het hoofd te houden. De Quay zal de laatste in het goede vaderland zijn om deze geschiedvervalser te corrigeren. Daarvoor heeft hij zelf immers te veel boter op het hoofd. Jan de Quay kon het godvrezende volk van Nederland niet beter in het diepst van zijn hart raken, door dominee Wawelaar uit de motteballen van Multatuli te halen, en met aangedane stem verklaren: ‘U zult begrijpen, dat dit voor de Nederlandse regering een moeilijke beslissing is geweest. Bij het handhaven van de band met Nieuw-Guinea stonden geen Nederlandse belangen op het spel. Het ging om de toekomst van een volk, waarvoor Nederland zich verantwoordelijk had gesteld. Wij hebben onze roeping in Nieuw-Guinea zo verstaan, dat wij de Papoea's uit ontwikkeling zouden brengen, zodat zij zelf hun toekomstig lot zouden kunnen bepalen. In deze gang van zaken paste volkomen een moment, waarop de autochtone bevolking van Nieuw-Guinea zijn eigen weg zou gaan en de staatkundige band met Nederland zou verbreken.’ ‘Dominee’ De Quay besloot zijn rede tot het Nederlandse volk aldus: ‘Ik betreur het, dat het ons niet is gegeven om met u samen het begonnen werk te voleindigen. Ik wil u, Papoea's in Nieuw-Guinea, met alle overtuiging die in mij is, toeroepen: Ziet de toekomst tegemoet met het volle vertrouwen in de rechtvaardigheid van uw zaak. De ogen van de hele wereld zijn op u gericht en de ogen van de Verenigde Naties blijven op u gericht. Gij zult, met alle waardigheid welke uw volk eigen is, dit vertrouwen tot uiting kunnen brengen door rustig op uw post te blijven. Wie trouw zijn werk in het belang van eigen land en volk blijft verrichten behoeft niet te vrezen. Blijft gezamenlijk aan het welzijn van uw volk bouwen. De gedachten en de beste wensen van het Nederlandse volk zullen u hierbij blijven vergezellen. Moge God u bewaren.’ Ambassadeur Zairin Zain voegde mij bij het afscheid nemen in de Veiligheidsraad na de ondertekening van de Bunker-overeenkomst in de wandelgang nog toe: ‘Zonder landingen van onze moedige jungle-fighters in Irian-Barat zouden wij nooit de voorwaarden van dit akkoord eruit hebben kunnen slepen.’ De Indonesische bevrijding van Irian-Barat zou door Roeslan Abdulgani worden omschreven als ‘het resultaat van een gecombineerde actie van militaire operaties op de rand van oorlogvoering en diplomatieke meedogenloosheid gelijkend op “brinkmanship”.’Monash University Lectures (1973). De term is afkomstig van John Foster Dulles, wiens buitenlandse beleid dikwijls gebaseerd was op bluf en desnoods dreigen met oorlogvoering, op de rand van conflict leven. Mijn goede vriend Sukardjo Wirjopranoto gaf mij een hand en een knipoogje. Dat was het dan. De affaire Irian-Barat was rond gekomen. En Jaap Burger, de indrukwekkende oppositie-leider der socialisten sprak in Den Haag van ‘een molensteen, waarmee wij twaalf jaar hebben rondgezeuld is van ons afgevallen...’ Mr. W.K.N. Schmelzer maakte toch vrij onopgemerkt een aantal belangrijke opmerkingen in het boek van Robbert Ammerlaan. Onze oud-minister stelde bijvoorbeeld dat Kennedy in een overeenstemming inzake Nieuw-Guinea met overdracht aan Bung Karno slechts zou hebben toegestemd, omdat de Indonesische president toch spoedig daarna bij een staatsgreep zou worden gewipt. ‘Hij (Kennedy) zal de plannen voor een dergelijke coup heel zorgvuldig hebben gecontroleerd en afgetast. Niet zonder resultaat: een paar jaar later (in 1965) heeft hij met de omwenteling onder Suharto gelijk gekregen.’Het Verschijnsel Schmelzer. Pagina 115 en 116. Was het dan in Den Haag en Washington in 1962 bekend, dat Indonesische generaals de omverwerping van het regime van Bung Karno beoogden? En indien dit bekend was, op grond van welke informaties hield men er rekening mee dat Sukarno zou kunnen vallen? De sleutel tot dit raadsel vormt wellicht generaal Nasution's reizende ‘ambassadeur’, Ujeng Suwargana, die zich officieel uitgaf als uitgever van boeken. Ujeng - in deze reportage het eerste opgemerkt door H.J.A. HoflandZie pagina 126. - dook op de meest onverwachte momenten op. Niet alleen bij god en iedereen in Den Haag, maar hij was al even actief als Werner Verrips in Washington D.C. Op een dag wandelde ik het kantoor binnen van prins Surjo Sulorso, ambassadeur Zain's militaire attaché in de Amerikaanse hoofdstad, en zag Ujeng Suwargana in een zijkamer achter een schrijfmachine zitten. Ik was in 1961 door Geert Lubberhuizen van de Bezige Bij aan deze beminnelijke heer voorgesteld en begroette hem dus. De man zat onder de neus van Sukarno's diplomaten subversieve rapporten aan Nasution op te stellen! In New York dineerde ik die dagen met Pak Ujeng in het Finale Restaurant in Greenwich Village. Geleidelijk aan kwam bij dat gesprek de op handen zijnde samenzwering van Indonesische generaals boven. Er was in Djakarta een Dewan Djendral, een raad van generaals gevormd. Nasution zou president van Indonesië worden. Op de vraag wanneer dit dan zou plaatsvinden, antwoordde Ujeng: Wait and see! Ik besprak mijn informatie onmiddellijk met ambassadeur Sukardjo Wirjopranoto. Hij schrok. Hij wist wie Ujeng was en noemde hem ‘een zwamneus’. Hij raadde mij aan mij niet met de zaak te bemoeien. ‘Moeten wij Bung Karno niet waarschuwen?’ vroeg ik. ‘Bapak weet alles,’ was het antwoord van Pak Kardjo. Enige dagen liep ik met dit vraagstuk rond, toen kolonel Sriamin in New York arriveerde. Dit was de Indonesische officier, die bij de natio-nalisatie van Nederlandse bedrijven in Indonesië aan het hoofd van de Bandungse Kininefabriek was geplaatst. Via Zain was ik met hem in contact gekomen. Mijn grootvader, ir. H. van der Woude, was éen der beide oprichtersSamen met ir. Tom van Linge richtte mijn grootvader de Maarssense kininefabriek op, waar zich in 1973 het acf-concern bevindt. Zie ook Norman Taylor, Cinchona in Java, The Story of Quinine. Greenburg, New York 1945. van het Nederlandse kinineconcern in Maarssen geweest, waar ook mijn moeder, Alexandrine van der Woude was geboren. Mijn vader, mr. ir. A.C. Oltmans, was die dagen president-commissaris. Ik probeerde met Sriamin een contact te leggen dat tot een herstel van de kinahandel tussen Nederland en Indonesië zou kunnen leiden.Dit is mij overigens niet gelukt, alhoewel mijn vader en de heren Van der Spek, Van Wisse en Massaut in Wenen hierover van gedachten wisselden met leden van Sukarno's gezelschap, waaronder Johannes Leimena. Ik dineerde met Sriamin in hetzelfde restaurant in Greenwich Village waar ik enkele weken tevoren met Ujeng Suwargana was geweest en besprak de kwestie van een Dewan Djendral onder leiding van Nasution. Sriamin vond de veronderstelling van een staatsgreep door hoge officieren volmaakt belachelijk: ‘Geen sprake van. Waar haalt u de onzin vandaan?’ Maar Sriamin wist niet wie Ujeng Suwargana was. De kolonel had mij niet overtuigd. Ik besprak de kwestie opnieuw met ambassadeur Sukardjo. Ditmaal was hij niet bereid een brief van mij over dit onderwerp met de koerier mee te geven naar het Istana Merdeka. Niet dat Pak Kardjo geen loyale Bungkarnist was. Integendeel. Maar hij vond het blijkbaar een te glibberige geschiedenis. Misschien wist hij er meer van. Mij beviel de zaak niet en ik koos de laatste openstaande route, de publiciteit. In een lezing voor studenten van de Universiteit van Wisconsin verweefde ik vandaag enige passages aan het mogelijk bestaan van een raad van generaals in Indonesië, die zouden beramen om president Sukarno af te zetten.Zie ook The Daily Cardinal, University of Wisconsin, Madison, Wisconsin, 28 juni 1962 en Capital Times, Madison, Wisconsin, 28 juni 1962. De Associated Press zette enkele gedeelten van mijn voor de vuist weg gehouden rede op het net, ook naar het Verre Oosten, en spoedig verschenen de eerste berichten - met felle ontkenningen van officiële woordvoerders van het leger - in de Indonesische pers.Zie bijvoorbeeld de Indonesian Observer, 27 juli 1962. Opvallend was, dat enkele weken later president Sukarno generaal Nasution als commandant van de strijdkrachten naar een meer ceremoniële post van chef-staf van de gewapende strijdkrachten zou wegpromoveren, terwijl de Javaan generaal Yani werd belast met de dagelijkse leiding van de grondstrijdkrachten.Naast de commandant van politie, zeemacht en luchtmacht. Ook de Australische professor Legge spreekt over de benoeming van Nasution tot chef-staf van de gewapende strijdkrachten. Maar Legge ver-bindt daaraan de opmerking, dat Bung Karno dit deed, omdat hij Yani meer naar zijn hand kon zetten.J.D. Legge, Allan Lane, Sukarno, A Political Biography. Penguin Press, 1972. Pagina 325. Mijns inziens ligt de nuance in het feit, dat Sukarno nooit enig telepathisch contact met Nasution kon voelen, terwijl Yani voor hem ‘een vertrouwde Javaan’ was. Dat wil zeggen, een Javaan kon het met Bung Karno net zo oneens zijn als een Sumatraan, maar het niveau waarop er van mening werd verschild lag totaal anders. Overigens vind ik een studie als die van Legge weinig ‘nieuws’ bieden. Deze professor stelde een ‘politieke biografie’ van 400 pagina's over Bung Karno samen. Driehonderd pagina's vertegenwoordigden een herkauwen van wat door anderen, zoals professor Kahin van Cornell University al in de vijftiger jaren was uitgeplozen. Legge belandde dan ook op pagina 311 in 1959. Dat wil zeggen, Bung Karno's belangrijkste periode, van 1959 tot 1965, wordt afgedaan met minder dan 100 pagina's wat een uiterst ‘lopsided’ en vertrokken beeld biedt over diens politieke carrière. De journalist Dennis Warner schreef aangaande deze stille machtsverschuiving in 1962 ten gunste van Bung Karno: ‘Generaal Yani vertelde mij in september 1962, dat hij met generaal Nasution bij Sukarno was geroepen. De president had hen er toen van beschuldigd, dat zij een staatsgreep voorbereidden. ‘Wij beramen geen coup en hebben dit ook nooit gedaan. Als wij dit van plan zouden zijn, zou u nu niet hier zitten,’ zou Nasution volgens Yani aan Bung Karno hebben geantwoord.Dennis Warner, Reporting Southeast-Asia. Angus and Robertson, Londen 1966. Pagina 104. Warner schrijft deze woorden aan Nasution toe, doch het is uitgesloten, dat deze gentleman-generaal ooit op een dergelijke toon tegen Sukarno heeft gesproken. Ook Roeslan Abdulgani is die dagen naar aanleiding van mijn lezing in Amerika, waarbij ik behalve Nasution en Yani ook hém, volgens de informaties van Ujeng Suwargana had genoemd, bij Bung Karno geroepen. De president ondervroeg hem over dit persbericht. Roeslan zal over het incident, dat overigens op 27 juli 1962 op de voorpagina van de Indonesian Observer vermeld werd, in zijn komende memoires ingaan. In retrospectie vraag ik mij af of ik niet Sukardjo's advies had moeten opvolgen door mij niet met deze affaire in te laten. Publikatie ervan zal ongetwijfeld de verwarring en het onderlinge wantrouwen in Djakarta nodeloos hebben doen toenemen. Ik schreef over deze aangelegenheid, zij het minder gedetailleerd in mijn in 1968 verschenen boek De Verraders,Willem Oltmans, De verraders. P.R. van Amelrooij, Utrecht 1968. wat voor de Amerikaanse specialist prof. Justus M. van der Kroef aanleiding was in een artikel voor Pacific AffairsJrg. 43 (1970-1971) nr. 4, pagina 569. te stellen dat ik de eerste was geweest die reeds in 1962 had gewezen op het bestaan van een Indonesische raad van generaals, welke komplotteerde tegen Sukarno. Aan de top van het Indonesische leger heerste onrust in 1962. Men was het oneens met de wijze waarop het Trikora-commando voor de bevrijding van Irian-Barat tot stand was gekomen. Eén van Bung Karno's grote vertrouwelingen, Roeslan Abdulgani, scheen in ongenade gevallen, althans bij een aantal hoge militairen. Ook zijn rivaal Subandrio, die naar de alleenheerschappij streefde bij het verkrijgen van Sukarno's speciale oor, zag Roeslan niet ongaarne uit het paleis verdwijnen. Eveneens in 1962 herrees Suharto's ster aan het Indonesische firmament. Het is daarom noodzakelijk mede tegen het licht van de ontwikkeling van ná 1 oktober 1965, evenals om de machtsstrijd in de hoogste regionen van de Dewan Djendral zelf beter te begrijpen, eerst meer over deze man te weten. Suharto is, zoals Sukarno dat was, Javaan. Hij werd 8 juni 1921 op Midden-Java geboren. Zoals in zijn land dikwijls gebruikelijk is, werd de opvoeding aan vrienden toevertrouwd, de familie Prawirowiardjo. Er was echter geen geld om een middelbare-schoolopleiding te bekostigen. Suharto zocht dus werk. Zijn eerste emplooi vond hij bij de Volksbank in het plaatsje Wurjantoro. Hier fietste hij samen met zijn chef naar de boeren in de omgeving om hun geldzaken te regelen. Op 19-jarige leeftijd ging hij naar Solo om in de grote stad zijn geluk te beproeven. Een aangeboden betrekking als kok bij de Koninklijke Marine nam hij niet aan. Hij gaf zich echter op als vrijwilliger voor het koninklijk Nederlands-Indische leger (knil) en kwam op 1 juni 1940 onder de wapenen. Bij de Japanse bezetting van het voormalige Indië in 1942 ging Suharto over naar de peta, het door Japan opgerichte Indonesische leger. Als militair vond hij zijn levensrichting. Na het uitroepen van de republiek Indonesië op 17 augustus 1945 bracht hij het snel tot luitenant-kolonel in Sukarno's strijdmacht. In 1946 vindt men hem terug als regimentscommandant in de omgeving van Djokjakarta, de tijdelijke zetel van de jonge (door Nederland nog niet erkende) republiek. Op deze militaire post beleefde de 25-jarige officier zijn eerste directe confrontatie met president Sukarno. Het incident wordt in Suharto's officiële biografie, The smiling general, van de Duitse socioloog O.G. Roeder uitgespeld. De groep van Tan Malakka en Mohammed Yamin (trotskisten) had premier Sutan Sjahrir ontvoerd. De rebellen werden gesteund door generaal-majoor Sudarsono, commandant van de 3de tni-divisie. Sudarsono was Suharto's onmiddellijke superieur. Sukarno ontbood luitenant-kolonel Suharto naar het presidentiële paleis in Djokja. Deze eerste ontmoeting verliep pijnlijk en gespannen. Sukarno gaf Suharto namelijk bevel de rebellerende generaal-majoor te arresteren. Suharto, zich misschien wat meer bewust van militaire verhoudingen dan Sukarno, die
nooit een militaire opleiding had gehad, bezag het presidentiële bevel uit militair disciplinair oogpunt; Sukarno uit de zuiver politieke hoek. Er ontstond een verschil van inzicht. Suharto vroeg om een schriftelijk bevel. Dit irriteerde Sukarno in hoge mate. Volgens biograaf Roeder zou de president hebben gezegd: ‘Ik geef hier de orders.’ Suharto keerde naar zijn hoofdkwartier terug en legde het presidentiële bevel naast zich neer. In plaats van hem te arresteren nodigde hij Sudarsono uit naar zijn hoofdkwartier te komen om de zaak te bespreken. Nadat hij de generaal had uitgehoord en zich een beeld van de situatie had gevormd, kwam hij blijkbaar tot de conclusie dat Sukarno gelijk had. Toch arresteerde hij zijn chef niet. Hij verried generaal-majoor Sudarsono's voornemen naar Sukarno te gaan aan functionarissen van het paleis, zodat deze bij aankomst aldaar door de lijfwacht van de president werd ingerekend. Suharto speelde toen al - in 1946 - zijn eigen spel, ongeacht het bevel van het hoogste gezag in de republiek, de president. Uit deze tijd dateert dan ook Sukarno's achterdocht jegens Suharto, welke op 1 oktober 1965, het hoogtepunt van de staatsgreep en een beslissend moment in de geschiedenis van Indonesië, van doorslaggevend belang zou blijken te zijn. Ook ná de confrontatie met Sukarno in 1946 bouwde Suharto gestadig aan zijn militaire carrière. Op 26 december 1947 trad hij in het huwelijk met een door de familie aangewezen meisje, Siti Hartinah. Er werden zes kinderen geboren, drie jongens en drie meisjes. Op 1 maart 1949 onderscheidde hij zich tijdens de tweede Nederlandse politiële actie tegen de republiek door een stoutmoedige aanval van ‘guerrillero's’ op het door ons bezet gehouden Djokjakarta te leiden. Ná de soevereiniteitsoverdracht vindt men Suharto in 1956 terug als plaatsvervangend commandant van de beroemde Diponegoro-divisie op Midden-Java. Hier verscheen een tweede donkere wolk aan de schijnbaar heldere hemel. Zijn naam werd in verband gebracht met bepaalde vanuit Semarang gepleegde corruptiezaken. Ook trok het de aandacht dat hij een huis nabij Solo had gekocht. Luitenant-generaal Nasution gelastte een onderzoek. Het werd geleid door de commandant van de militaire politie op Midden-Java, luitenant-kolonel Sunarjo (die thans dan ook gevangen zit!) De onregelmatigheden rond Suharto werden voldoende bewezen geacht, om hem van zijn post te ontheffen en terug naar de militaire academie te zenden. Suharto werd bij de Diponegoro-divisie opgevolgd door luitenant-kolonel Pranoto Reksosamudro. Men lette op deze naam, omdat bij de fatale staatsgreep van 1965 president Sukarno bij een keuze tussen Suharto en Pranoto juist aan deze laatste officier de voorkeur gaf - wat hem noodlottig zou worden. Bij diens kruistocht tegen corruptie in legerkringen diende generaal Nasution in 1959 een lijst met namen in bij president Sukarno. Ook Suharto werd genoemd. Men kan zich voorstellen dat om meer dan éen reden de verhouding Suharto-Nasution tot op vandaag moeilijk en koel is gebleven. In 1960 gaf president Sukarno de in vergetelheid rakende officier een
nieuwe kans. Hij benoemde Suharto tot brigadegeneraal. In 1961 werd hij enige tijd naar het buitenland gezonden en hij bezocht Parijs, Bonn en Belgrado. In 1962 volgde zijn benoeming tot generaal-majoor, tevens commandant van het territoir Oost-Indonesië, wat in feite betekende commandant van het bevrijdingsleger voor Nederlands Nieuw-Guinea (West-Irian). Nadat Werner Verrips' Cuba-actie via De Telegraaf weinig had uitgehaald - al ben ik maandenlang door de Amerikaanse emigratiedienst lastig gevallen en scheen men coûte que coûte te willen bewijzen, dat ik een heimelijke agent van het regime in Havana was - gooide deze onberekenbare avonturier het over een andere boeg. Hij bezocht opnieuw de heer Van der Jagt van de klm in New York en waarschuwde: ‘Als Oltmans langer voor de voeten blijft lopen, dan laat ik hem met een vrachtwagen uit de weg ruimen.’ Het merkwaardige was, dat de kwestie Nieuw-Guinea gesloten was en mijn laatste in de aandacht staande publiciteit het openbaren van een Dewan Djendral met conspirerende generaals in Djakarta was geweest. Werkte Verrips dan nog steeds voor het Indonesische leger? Liep ik Nasution voor de voeten? Van der Jagt bracht mij de bedreiging uiteraard over en ik was voor het eerst niet op mijn gemak. Ik deelde namelijk Hofland's mening, zoals hij die ook in Tegels lichten heeft gegeven: ‘In gesprekken met Van Konijnenburg en met Verrips zelf kon ik er niet achter komen wat hij precies deed, behalve dat hij bijzonder gevaarlijk was.’Tegels lichten. Pagina 60. Deze ochtend landde ik vanuit New York op Schiphol. De heer Paree, van de Federatie van Journalisten, had op mijn verzoek een persconferentie georganiseerd. Ik had op de heer Jolles van het anp een beroep gedaan, ditmaal (voor het eerst)In Indonesië had de correspondent van het anp, Hans Martinot, thans perschef bij Philips, en geridderd voor zijn diensten het vaderland in Indonesië bewezen, geweigerd de tekst van ons adres aan de Volksvertegenwoordiging over Nieuw-Guinea (van 1957) op het anp-net te zetten, met als gevolg dat iedereen in Nederland het afkraakte zonder te weten wat erin stond. wat ik te zeggen had op het anp-net te zetten, omdat ik meende dat ik mij in gevaar bevond. Hofland belde mij in New York op en deed een dringend beroep geen ontmoeting met de pers te hebben vanwege de gevaarlijke kanten die eraan zaten. Ondanks het vroege uur waarop klm-machines uit de Verenigde Staten aankomen was een 25-tal journalisten aanwezig. oltmans komt drie appeltjes schillen, aldus de kop in het dagblad Trouw.Dagblad Trouw, 20 december 1962. Allereerst kondigde ik een kort geding aan tegen minister Luns. Ik wilde hem dwingen de nog altijd uit de Nieuw-Guinea-tijd geldende beperkende maatregelen van de overheid jegens mij als journalist op te heffen. Jarenlang hadden de autoriteiten in Amerika vermeden mij voor persconferenties of andere routinezaken de Nederlandse pers betreffende uit te nodigen. Pas ná de overdracht van Nieuw-Guinea liet persattaché Jeff van den Bogaert mij op een lijst plaatsen, waarbij ik op Koninginnedag een glaasje oranjebitter bij de consul-generaal mocht komen halen. Dat was nu net niet een gelegenheid waar ik op zat te wachten. Ik moet zeggen, dat ik het in de jaren 1957 tot 1962 als een onderscheiding beschouwde door Luns vanwege mijn mening in artikelen of redevoeringen inzake Nieuw-Guinea weergegeven gekoeioneerd te worden. Aan de andere kant vond ik, dat nu was komen vast te staan, dat niets van wat Luns had gedacht, gezegd, gehoopt of gedaan in die kwestie, was uitgekomen en nu de geschiedenis mij, met ons landverraderlijke adres aan de Staten-Generaal, in het gelijk had gesteld, leek mij de tijd gekomen om te proberen aan de fratsen des ministers een eind te maken. Dat was dus het eerste appeltje. Onmiddellijk nadat de Federatie van Journalisten mij had verzocht, geen kort geding aan te spannen maar de zaak door haar te laten regelen, waarbij een protestbrief naar Luns werd gezonden, kwam er een antwoord van de minister, dat als gebruikelijk ontwijkend en niet ter zake was. De Federatie, en in het bijzonder de heren Van Rantwijk en Stempels, beijverden zich om de kwestie uit de wereld te helpen. Na veel over en weer gecorrespondeer tussen de landsadvocaat in Den Haag, Luns zelf en het Federatiebestuur,Zie beide brieven van Luns. Zie Appendix XXVIII. werd de kwestie twee jaar later enigermate, maar nooit afdoende geregeld. Het tweede appeltje betrof de bedreigingen door Verrips tegen een klm-functionaris geuit. In feite vroeg ik hiertegen bescherming van de overheid. De Rijkspolitie zou Verrips inderdaad in Huis ter Heide opbellen en men stelde, evenals later met soortgelijke bedreigingen van Verrips jegens Emile van Konijnenburg, dat indien mij iets zou overkomen in eerste instantie de verdenking op hem, Verrips, zou rusten. Als derde appeltje kondigde ik aan mijn raadsman mr. J.C.S. Warendorf te zullen raadplegen om opnieuw na te gaan of tegen de laatste Oltmans-pro-communistisch-Cuba-campagne in De Telegraaf iets uit te richten zou zijn. De Telegraaf bleek ongrijpbaar. Deze leugenaars konden ongestraft hun hetze vervolgen. Op een dag in april 1963 wachtte Werner Verrips mij in het Amsterdamse café Americain op. Hij vertelde bij die gelegenheid, reeds lange tijd bij mijn ouders om de hoek te wonen in Huis ter Heide. Ik was hier volmaakt onkundig van geweest. Later bleek bovendien, dat de heer en mevrouw Van Konijnenburg enkele malen mij bij mijn ouders hadden bezocht, zon-der er met éen woord van te reppen, dat zij regelrecht uit de bungalow van Verrips aan de Duinweg waren gekomen. Verrips vroeg mij hem die avond thuis te bezoeken. Hier ben ik, mede gezien de korte afstand tussen onze beide woningen, aanvankelijk om tactische redenen op ingegaan. Ik ontmoette zijn charmante vrouw, die hij ‘Kaat’ noemde en zoontje Rob, dat in Bilthoven op een fröbelschool ging. Paul was nog een kleine baby, en heette dus naar Rijkens. Ik heb Web - ik noemde hem Big Bill - toen van nabij leren kennen. Een wonderlijke figuur, maar zeker een aardige man in zijn rol van huisvader. Verrips had de gewoonte uit Indonesië overgehouden om vroeg te slapen - als hij tenminste niet in nachtelijke telefonades en scheldpartijen met Reindert Zwolsman verzeild raakte‘Toevallig’ was Paul Rijkens president-directeur bij Zwolsman. - en vroeg te ontbijten, om zeven uur. Hij belde dan de avond tevoren en vroeg mij op de fiets naar hem toe te komen. Bij éen zo'n matineus gesprek overhandigde hij mij een 16 pagina's tellend geheim rapport, dat naar zijn zeggen de mening weergaf van tegen Sukarno samenzwerende generaals in Indonesië. Hierbij moet ik uitdrukkelijk vermelden, dat het zeker was, dat Verrips met bepaalde hoge Indonesische generaals in contact stond. Zoals bijvoorbeeld mevrouw Verrips beaamde, hebben de generaals Parman en PandjaitanTwee van de zes generaals die bij de putsch van 1965 om het leven zouden komen. hem ook in Nederland bezocht. Verrips kende Ujeng Suwargana, en naar zijn zeggen Nasution en Yani.Generaal Parman verzekerde mij dat Verrips Yani niet kende. Yani werd bij de putsch van 1965 vermoord, terwijl Nasution ontsnapte. Hij kende brigadegeneraal Sutikno. Hij zat voortdurend in Washington en had tal van mysterieuze contacten in de Verenigde Staten.Na de dood van Verrips heb ik op verzoek van mevrouw Verrips enkele van deze contacten proberen na te trekken, maar het was onmogelijk met enkele van met Verrips bevriende personen in Amerika in contact te komen. Hij bestuurde automobielen, soms gehuurd, en soms - want dit heeft hij mij laten zien - stond een door hem bestuurde auto op naam van de multimiljonair Howard Hughes. Het betreffende rapport was afkomstig van de cia, zo vertelde Verrips. Ook de Nederlandse Veiligheidsdienst beschikte er over. En als men Schmelzer's memoires leest, schenen ook tal van politici op de hoogte te zijn van een komende staatsgreep tegen Sukarno. Tenslotte was Ujeng Suwargana, die mij hieromtrent informeerde, bij god en iedereen in Nederland komen aankleppen. Nasution zou president worden! Toen ik Ujeng die dagen in het New Yorkse warenhuis van Macy's tegen het lijf liep en hem vertelde van Verrips een cia-rapport te hebben gekregen, met een blue-print voor een coup, antwoordde hij: ‘Wat is het nummer? Alle cia-rapporten hebben nummers.’ Het stuk van Verrips, dat in het Nederlands was gesteld, en dus was vertaald, droeg geen nummer.Zie Appendix X. De crux van het stuk was, dat het Indonesische leger volop bezig was zijn macht en invloed op alle fronten te versterken om allereerst de positie van Subandrio bij president Sukarno te ondergraven. Subandrio was een geslepen intrigant. Subandrio slaagde erin Sukarno inlichtingen te onthouden, welke de president tot andere gedachten en besluiten bracht
dan gewenst waren. Hierdoor was de oorspronkelijke balans tussen het leger en de pki (communisten), zoals die door Bung Karno was gecreëerd, doorbroken. Subandrio's greep op de Indonesische cia, waar hij aan het hoofd van stond, was fataal. Het rapport poneerde de stelling, dat Bung Karno zijn geslonken prestige maar op twee manieren kon herstellen: via een nieuwe buitenlandse provocatie, bijvoorbeeld tegenover Maleisië, of door zichzelf meer en meer terug te trekken en een symbool van het vaderland te worden in een paleis zonder gloeiend staande telefoonlijnen. De samenstellers van het rapport spraken echter de overtuiging uit, dat Sukarno alles op alles zou zetten om het oude evenwicht tussen het leger en de pki te herstellen. Over de pki werd opgemerkt, dat ook de secretaris-generaal van de communistische partij, Aidit, in een gevecht met Bandrio was gewikkeld, omdat Subandrio de kant van Moskou op wilde en Aidit juist naar Peking overhelde. Interessant was het Verrips-stuk bovendien in het licht van de informatie, die H.J.A. Hofland in 1964 in het Algemeen HandelsbladZie pagina 222 en 223. zou publiceren in wat het over de Bunker-onderhandelingen in Washington en de controverse Van Roijen-Luns had te melden. Nogmaals, Verrips bleek, als medewerker van Paul Rijkens, uitzonderlijk goed ingevoerd in de Amerikaanse hoofdstad, had volgens de Indonesische veiligheidsdienst in contact met Van Roijen gestaan, had tal van hooggeplaatste Amerikanen bezocht, die doorgaans ook Bilderberg-conferenties bijwoonden, en vermeldde op pagina éen van zijn stuk de voornaamste punten waar het plan-Bunker uit zou zijn voortgekomen. Dan stond er: ‘Op 22 februari 1962 werd Luns persoonlijk een afschrift van het ontwerp-planBehalve in de Delftse Courant en de Noordhollandse bladen ook in het dagblad Zaanstreek Typhoon vanuit de Verenigde Naties, 6 oktober 1962. overhandigd. Ná jarenlang een ‘flink’ standpunt in het geschil met Indonesië te hebben ingenomen, veranderde Luns in éen uur geheel van positie. Hij wilde niet meer keihard onderhandelen en gaf de leider van de Nederlandse delegatie bij de Bunker-onderhandelingen, Van Roijen, zelfs instructie op geen enkele wijze de financieel-economische belangen naar voren te brengen. Het Verrips-document vermeldde letterlijk: ‘Zelfs toen ambassadeur Adam Malik, de leider van de Indonesische delegatie, op “mijn” verzoek tijdens de onderhandelingen de financieel-economische kwesties ter sprake bracht, kreeg dr. Van Roijen instructie van Luns uit Den Haag, daar niet op in te gaan. Ja, zelfs werd Van Roijen gedwongen miljoenen dollars steun voor de ontwikkeling van Nieuw-Guinea aan te bieden.’ Verder: ‘Luns wist, dat Indonesië bereid was de volgende punten in het Bunker-akkoord op te nemen: ‘Bij deze vijf voorrangspunten bij het snelle herstel van belangen tussen Nederland en Indonesië zou ik enige kanttekening willen plaatsen, namelijk dat dit identiek dezelfde beweegredenen waren, waarbij wij in 1957 vanuit Indonesië, een beroep op volk en parlement deden, om toch vooral niet ter wille van een verloren zaak als Nieuw-Guinea, juist de hierboven genoemde directe belangen van Nederland en Indonesië eerst om te gaan zagen en zoveel mogelijk te vernietigen, om deze later dan weer uit de puinhopen te moeten opvissen. Maar dát adres van ons aan de Staten-Generaal was een anti-Nederlandse, landverraderlijke daad en de heren Drees (senior), Luns, Romme, De Quay, en De Telegraaf, noem de miskleuners maar op, die zouden het vaderlandse varkentje wel op hun eigen wijze wassen!’ Het Verrips-rapport vermeldde voorts: ‘Het hierboven genoemde Indonesische streven (van vijf punten) had de steun van de Amerikaanse regering. Het Bunker-akkoord zou een algemeen verzoeningsakkoord tussen Nederland en Indonesië worden, waarbij ook een grootscheeps westers ontwikkelingsplan voor Indonesië zou kunnen gaan beginnen. (Ook hier vindt men gedetailleerde gegevens over terug in dit rapport.) ‘Het hier ontvouwde Indonesische voornemen, en de Amerikaanse steun daaraan is voor een belangrijk deel mijn werk geweest,’ vervolgde Verrips. ‘Na urenlange besprekingen met de minister van Justitie, Robert F. Kennedy, later ook in het bijzijn van ambassadeur Bunker, en in overleg met vertegenwoordigers van de Indonesische strijdkrachten (waaronder Nasution's afgezant, Ujeng Suwargana?) was op 16 februari 1962 het ontwerpplan Bunker gereed.’ Hierbij dient opgemerkt te worden, dat Robert Kennedy zich duidelijk voor Nederland uitsloofde, in tegenstelling tot de leugens die Luns hierover steeds weer heeft proberen rond te strooien, om een oplossing voor het geschil met Indonesië te helpen bewerkstelligen. Verrips vervolgde: ‘Wij hadden echter buiten Luns gerekend. Hij weigerde het plan te aanvaarden. Van Roijen was door een indiscretie van een topambtenaar van het State Department in een gesprek met minister Luns in een zeer moeilijke positie terechtgekomen en was machteloos tegen een discreet chantagespelletje van Luns.’ Tot zover dit geheime rapport. Het ware te hopen, dat de heer Van Roijen eens de moed bijeen zou kunnen schrapen zijn eigen unieke tegeltjes in deze affaire, voor het vaststellen van de historie, te lichten. Het is zeer wel mogelijk, dat Van Roijen de dupe was van een indiscretie en dat Luns hier onmiddellijk handig gebruik van maakte om zijn ambassadeur te koeioneren. Ik ken deze praktijken van meneer Luns, die
ik aan den lijve heb ondervonden. Het is noodzakelijk, dat Van Roijen en Luns over deze situatie grondig worden ondervraagd en aan een kruisverhoor onderworpen wil men de portee van de Nieuw-Guinea-nonsens van Luns werkelijk kunnen pijlen. Welke ook de authenticiteit van het befaamde rapport was, ik publiceerde er die dagen in provinciale bladenIk bezit het origineel, met op de achterzijde aantekeningen van Verrips: Het Parool, de Hotel Terminus affaire, beschouw 85,000 als lening, 50,000 Rijkens overeenkomst, etc. een kort uittreksel van. De wereld zou in 1965 - 1966 kunnen constateren dat de aanbeveling in het rapport gedaan, niet Sukarno maar de Indonesische strijdkrachten te steunen en de generaals het volle pond van westerse morele en materiële hulp te bieden in Washington, Den Haag, etcetera, letterlijk zou worden opgevolgd. Ik had mij per 1 januari 1962, zeg maar, vanaf het moment dat er op Nieuw-Guinea geschoten werd, totaal uit de Papoea-kwestie teruggetrokken. Ik onthield mij als Nederlander stipt van iedere buitenparlemen- taire actie. Voor een oas, zoals in Frankrijk tijdens de Algerijnse oorlog ontstond, voelde ik niets. Serieuze besprekingen waren op gang gekomen. Vooral ná Robert Kennedy's uitbrander in Den Haag. Eindelijk werd precies gedaan wat in mijn advies van 5 april 1961 aan Walt W. Rostov was vervat. Maar zelf zat ik, toen Kennedy 22 februari 1962 in Den Haag was, in de voormalige Belgische Congo. Pas toen ik door ambassadeur Zain, via Bob Tapiheru, van de aanwezigheid van Verrips in Washington werd verwittigd, toen in mei 1962 de Bunker-onderhandelingen reeds op volle toeren draaiden, heb ik Verrips in Elseviers gezet, met alle gevolgen vandien; Van Roijen in Den Haag; de prins woedend op Schiphol; vorstelijke excuses aan Elseviers; en het uiteindelijk kelderen van H.A. Lunshof c.s. Maar ik heb nog iets gedaan. Indonesische diplomaten wezen mij er herhaaldelijk op, dat de heer Van Roijen subtiel liet doorschemeren, dat men er beter aan deed op hém te spelen dan op Luns, want dat Luns toch zou verdwijnen en hij, Van Roijen, minister zou worden. Dat vond ik op mijn beurt ‘verraad’. Zolang Van Roijen accepteerde als ambassadeur van het koninkrijk instructies van Luns, als minister van dit koninkrijk, uit te voeren, behoorde hij dit loyaal en het vaderland getrouw te doen. Of, indien hij het niet over zijn hart kon verkrijgen om langer de in flagrante strijd met het landsbelang zijnde orders van opper-commandant Luns te volgen, dan behoorde hij af te treden. Op Nieuw-Guinea vielen Nederlandse doden. Nederland was in staat van oorlog met Indonesië, for better or for worse. Op dát moment scheen het mij een Nederlands belang toe, mijn vijand, Luns, van het de-loyale gedrag van de heer Van Roijen op de hoogte te brengen. Via een contact bij de permanente missie van Nederland bij de uno zond ik Luns een memorandum dat de indrukken weergaf, die Indonesische diplomaten uit gesprekken met Van Roijen hadden gekregen. Tezelfder tijd telegrafeerde ik H.M. de Koningin en verzocht haar mij een audiëntie te willen verlenen, om de toestand in Washington, zoals ik deze bij de Bunker-onderhandelingen zich zag ontwikkelen, uiteen te mogen komen zetten. Tenslotte had ik in 1957 een bijzondere audiëntie van het staatshoofd van Indonesië gekregen om enkele brandende vraagstuk-ken, zoals dat van de Nederlandse politieke gevangenen, te bespreken. Waarom niet het Nederlandse staatshoofd informeren over het gevecht tussen haar minister en ambassadeur, waar Indonesiërs en Amerikanen voortdurend de ellende van ondervonden? Maar zo werkt onze democratie niet. Op 30 maart 1962, per brief no. 71, liet freule Röell, hofdame, mij weten, dat het Hare Majesteit niet mogelijk was aan mijn verzoek te voldoen. Wij zullen later zien, dat dr. J.H. van Roijen er wél in zou slagen zijn grieven tegen Luns op Soestdijk bloot te leggen, waar hij dan een peetoomschap van prins Johan Friso aan over zou houden. Dát was in ieder geval een ‘en familie’ voor Van Roijen, wat Luns nooit zou halen, ondanks het feit dat hij meer grootkruisen opgespeld zou krijgen dan Bernhard en Van Roijen samen. Bij de succesvolle beëindiging in 1962 van de Irian-Barat-campagne was de aanvankelijke opstelling: met hernieuwde kracht de sociaal-economische problemen van het land entameren. De eerste tegenslag kwam met de onverwachte dood van ingenieur Djuanda. Sedert Bung Karno in 1959 de Grondwet van 1945 opnieuw had ingevoerd, werd het land in feite geregeerd door twee lichamen, het uitvoerende Kabinet en de Opperste adviesraad (dpa). Alhoewel hij officieel premier was, had Sukarno de uitvoerende bestuurstaken in handen van Djuanda gelaten, zoals dit sedert 1957 het geval was geweest onder de toen nog geldende Grondwet van 1950. Djuanda werd bijvoorbeeld ook niet vice-premier, maar eerste minister genoemd. Sukarno had verder op hem karakteristieke wijze de leden van het kabinet aangezegd hun partij-jasje aan de kapstok te hangen, en als hun dat te moeilijk afging, ‘de diverse jasjes eerst liever in bleekwater te zetten’. Steeds weer, als hij vergaderingen voorzat, herinnerde hij kibbelende partijen eraan: ‘Ik wil geen geouwehoer hebben hier,’ in duidelijk Nederlands, zoals hij ook in zijn autobiografie stelt. Na het heengaan van Djuanda zette Bung Karno het eerste-ministerschap om in een troika, een driemanschap bestaande uit Subandrio (1), Charul Saleh (2) en Johannes Leimena (3). De taken werden verdeeld. Maar de tragiek van de democratische bedoeling was, dat de drie heren elkaar niet konden luchten of zien, waarbij bovendien heftig tussen Bandrio en Saleh werd geijverd om 't kroonprinsschap bij Sukarno. Door een en ander ontstond op alle regeringsniveaus een eindeloze reeks subtiele sabotagedaden en gewedijver, waardoor van werkelijk regeren geen sprake was.Zie ook gesprek met Oom Sartono, pagina 323. De dpa bestond uit de voornaamste partijleiders en volgens Bung Karno's nasakom-gedachte (nationalisme, religie en communisme) ook de communistische leiders, de chefs van staven en commandant van de politie, de procureur-generaal, vertegenwoordigers van alle functionele groepen uit de maatschappij, dus, zoals gezegd, het was een super-Dewan Nasional. Men zou kunnen zeggen, een vorm van Politburo zoals men dit in socialistische landen kent, maar dan met een typisch Indonesische niet-ideologische vorm van samenstelling. Besluiten in de dpa genomen verhuisden naar het kabinet om uitgevoerd te worden, maar kwamen aldaar in de mallemolen aan de top van de elkaar beconcurrerende en minachtende drie ‘premiers’ terecht. Toch betekenden de hervormingen op bestuurlijk niveau, dat Sukarno er ten dele in was geslaagd zijn geleidedemocratiegedachte gestalte te geven. Een tweede tegenslag voor Indonesië in 1963 was de moord op president Kennedy op 22 november in Dallas. Dit tragische incident bracht Lyndon B. Johnson in het Witte Huis, waarmee aan de Amerikaanse verzoeningspolitiek ten aanzien van Sukarno en Indonesië een abrupt einde kwam. Terwijl adviseur Theodore Sorensen mij later verzekerde, dat president Kennedy bij zijn dood op het punt stond de oorlog in Zuidoost-Azië verder af te winden, voerde lbj juist het tempo van de strijd tot nieuwe ongekende hoogten op. Sukarno zag in de Amerikaanse troepenmacht in Indo-China ‘een escalatie van Frans kolonialisme en imperialisme’. Ook de Britse steun aan de te vormen Federatie van Maleisië zag Sukarno als een verdere omsingeling van necolim (neokolonialisme en imperialisme) van Indonesië. Om het zeer summier te stellen waren dit de twee belangrijke ontwikkelingen in 1963 die ook in Indonesië roet in het eten gooiden. Ondanks alle tegenslagen begon Sukarno in 1963 samen met zijn eerste minister Djuanda een lange reeks marathonbesprekingen, waar alle beschikbare en aanvaardbare financieel-economische experts van de republiek met de haren bij werden gesleept. De bedoeling was een ‘economisch programma’ (dekon) op te stellen, dat als plan voor een aantal jaren zou kunnen dienen. De voornaamste richtlijnen ervan waren: Maar ondanks deze belangrijke liberaliseringsvoorstellen bleef de regering van Lyndon B. Johnson onwillig het ‘naar links zwevende Indonesië’ leningen te verstrekken of anderzijds financiële steun te bieden. Eerst zou de linkse Torquemada, Bung Karno ten val moeten worden gebracht en pro-Amerikaanse handlanger-generaals aan de macht moeten komen, alvorens de rijke landen, waaronder ons koninkrijk, met uitzonderlijk gulle hand in de buidel zouden tasten. Wat hierbij de rijkaards bij de bestudering van de wereldgeschiedenis is ontgaan is, dat wanneer men asociale elementen en corruptelingen als Fulgencio Batista in Cuba of generalissimo Chiang Kai-sjek in China door dik en dun steunt en opvrijt, het onvermijdelijke resultaat zal zijn dat het volk van Cuba of het volk van China eens terugslaat, de uitzuigers naar Florida of Formosa verjaagt opdat eindelijk een begin gemaakt kan worden met het werkelijk vestigen van een sociaal verantwoorde maatschappij voor alle mensen. ‘Men heeft nogal een grote aanval op mij gelanceerd, iets dat ik wel verwacht had, maar toch niet in deze vorm en van deze kracht,’ schreef Verrips mij vandaag.Brief van 23 januari 1964. ‘Een combinatie van Reindert Zwolsman met enige leden van de groep-Rijkens aan het hoofd plus bepaalde overheidsfunctionarissen, in verband met mijn activiteiten in de klm-zaak en mijn aanval op Luns,Zoals Hofland in Tegels lichten summier stelt, leurde Verrips die dagen met een volledig gedocumenteerd verhaal over Luns. Deze zou een miljoen D-marken van de Westduitse regering hebben ontvangen in ruil voor een bepaald standpunt van Nederland in de navo-raad. is zulk een gecombineerde macht in Nederland, dat een klein mannetje als ik wel een beetje dizzy wordt wanneer die combinatie plotseling een lel uitdeelt. Je krijgt dan, dat beide partijen dagvaardingen, aanvragen van faillissement etcetera op elkaar afvuren, wat over het algemeen de gewenste uitwerking niet heeft. Dat was ook met de bovengenoemde combinatie het geval. Zij maakte een fout door de Nederlandse fbi, de Rijksrecherche op mij af te sturen. Ook de bvd en de fiscale recherche kwamen eraan te pas. Allerlei geruchten werden verspreid. Dat was stom, want nu kwamen zij op het terrein, dat eigenlijk mijn vak is, zodat het er nu uitziet, dat ik aan de winnende hand ben. Enfin, je begrijpt, dat wij het erg moeilijk gehad hebben, ook financieel. Op alles wat ik in Nederland heb, was beslag gelegd en de fiscale recher-che zat te wachten, dat ik naar het buitenland zou gaan om geld te halen. Uiteraard hebben mijn eigen mensen mij niet in de steek gelaten. We zijn er nu bijna weer bovenop. Er was éen grote verrassing voor mij. Van Konijnenburg liet mij niet in de steek, eerder het tegendeel. Hij heeft geholpen waar hij kon en de leden van de groep-Rijkens de volle laag gegeven. Ook jouw zaak, of liever jouw claim op de groep-Rijkens zal er wel uitkomen.’Verrips doelde op de mij door de groep-Rijkens beloofde wereldreizen met de klm. Verrips schreef verder, dat zijn vrouw onder de moeilijkheden had geleden, en wanneer er nieuwe moeilijkheden zouden komen, ‘dan geloof ik, dat de bodyguard die Zwolsman zich sinds kort heeft aangemeten voor hem echt niet voldoende zal zijn.’ Op 22 maart 1964 belde Verrips mij in New York op. Hij wilde een actie beginnen tegen Rijkens en Zwolsman en hun faillissement aanvragen. Lubberhuizen van de Bezige Bij deed ook mee. Hij vroeg mij hem te telegraferen, dat ik mij bij de actie tegen Rijkens aansloot, gezien mijn eigen vordering op de groep. Hij had de zaak ook met Steketee en Hofland van het Algemeen Handelsblad besproken. Hofland vermeldt inderdaad in Tegels lichten dat de groep-Rijkens verzuimde een bedrag van f 4 691,14 aan de Bezige Bij uit te betalen, welk bedrag als subsidie was toegezegd voor de uitgave van een door professor Duynstee samen te stellen boek.Namelijk het 431 pagina's tellende boek, uitgegeven door de Bezige Bij, Nieuw-Guinea als schakel tussen Nederland en Indonesië. Zie ook Tegels lichten. Pagina 58. Indien Verrips bezig was geweest alle personen die bedragen van de groep-Rijkens te vorderen hadden bijeen te brengen, zal hij ook ambassadeur Zairin Zain in Washington hebben verzocht mee te doen, aangezien Zain een bedrag van 50 000 gulden toegezegd had gekregen vanwege het lospeuteren in Djakarta van de 5 miljoen voor de klm, als bijdrage voor een fonds om Indonesische studenten in het buitenland te kunnen laten studeren. Toen dr. Zain zich in 1970 permanent in Den Haag vestigde heb ik getracht het gesprek tussen Konijn en Zain weer op gang te krijgen, maar Konijn wilde dit niet. Verrips belde mijn vader en legde uit dat hij in ernstige moeilijkheden was. ‘Ik kreeg de indruk,’ schreef mijn vader naar New York, ‘dat Verrips een som geld moet betalen en daarom een vermeende vordering op de groep-Rijkens wilde incasseren.’Brief van mijn vader van 23 maart 1964. Ik vroeg mijn vader de heer Verrips mee te delen, dat ik niet meedeed met het faillissement van Paul Rijkens aan te vragen en hem dus het gevraagde telegram niet zou zenden. Met Van Konijnenburg had ik die jaren, vooral ook na de plotselinge dood van diens vrouw, nagenoeg geen contact meer. De vriendschap had alle stormen overleefd, maar hij was met Otto Kuijk van De Telegraaf en andere journalisten in zee gegaan, wat toen van zijn standpunt gezien meer opportuun was, want ik stond boven aan de zwarte lijst in Indonesië én van het leger (Nasution) én van Subandrio (de Indonesische cia). Via Van Konijnenburg zou De Telegraaf in de persoon van collega Kuijk dan ook de eerste verslaggever zijn, die Sukarno in diens paleis mocht bezoeken na ondertekening van het grote verzoeningsakkoord over Nieuw-Guinea. Intussen ging het métier van journalist bij alle te omzeilen klippen en subtiele sabotage van de bvd, de rvd, Buitenlandse Zaken en De Telegraaf gewoon door. Van 8 tot 17 april 1964 schreef ik een reportage van het staatsbezoek van de koningin en de prins aan Mexico. Al de tweede dag deed zich een incident voor. Ik had een uitnodiging ontvangen om een receptie van ambassadeur Van Heemstra ter ere van het vorstenpaar bij te wonen. Ik vond dit een belevenis, want na alle wijd en zijd verspreide beschuldigingen over landverraderlijke activiteiten kon ik eindelijk met andere Nederlanders, koningin en prins een hand gaan geven. Bovendien wist ik hoe zij in hun hart aan de kant van Paul Rijkens en ons en niet van Drees, De Quay of Luns hadden gestaan. Toen ik aan H.M. werd voorgesteld zei zij tot mijn niet geringe verbazing: ‘O, ú bent meneer Oltmans,’ wat in verscheidene toonaarden te interpreteren was. Nauwelijks was mijn hand drukken met de prins voorbij of een man, die bepaald niet in deze omgeving paste, vroeg mij in een volle salon ten overstaan van tientallen gasten van het koninklijk paar naar mijn uitnodigingskaart. De man bleek rechercheur Van der Heijden, van paleis Soestdijk, te zijn. Ik dacht er niet over aan het verzoek te voldoen en er ontstond een klein incident. Een staatsbezoek is een crime. Staatsbezoekers worden van het kastje naar de muur gesleept waarbij zij door een leger paparazzi op de voet worden gevolgd, zodat men doorgaans én van de tempels of ruïnes, die men probeert te bezoeken, niets of nauwelijks iets observeert, én zich bij dit alles dermate aan de opdringerige allemaal dezelfde plaatjes knippende fotografen en filmers ergert, dat zo'n reis al vergald moet zijn voor men eraan begint. Toen ik filmopnamen zag van koningin en prins, poserend op de top van de Burubudur-tempel op Java,Deze tempel bezocht ik in 1957 samen met president Voroshilov van de Sowjet-Unie en Bung Karno in bepaald een andere sfeer dan de onaangenaamheden, die tijdens het Nederlands staatsbezoek aan Indonesië voorgekomen zijn. herinnerde ik mij deze Mexico-reis en de constante ergernis op het gezicht van de koningin, zelfs wanneer een altijd weer hoofse Luns opdook, om haar de helpende hand te bieden bij een overstap of een smalle trede van een ruïne of tempel.H.M. de Koningin dreigde tijdens haar Mexico-reis niet naar Acapulco te zullen gaan - bedoeld om van de reis uit te rusten - wanneer drommen journalisten mee zouden reizen. Tijdens een diner in Ooxaca, bereikte het reizende vorstelijke gezelschap het bericht, dat Nikita Khrushchev zou zijn overleden. Luns sprong
geagiteerd van tafel op. Twee uur later bleek het een canard te zijn geweest. Ik scheidde mij al spoedig af van het officiële programma en bracht geruime tijd door in de prachtige door 14 architecten gebouwde Ciudad Universitaria. Ik wilde een indruk krijgen van wat onder de studenten leefde. Ik werd gevraagd om in het kader van het koninklijke bezoek een lezing te geven, zoals ik dit steeds in de Verenigde Staten deed, over het onderwerp ‘De wereldsituatie door de ogen van een journalist’. Op verzoek van de Federación Universitaria de Societades del Alumnas sprak ik op 14 april 1964 te 19.30 uur in het auditorium van de universiteit. Wat hier verkeerd aan was is mij ontgaan maar er scheen diepe ergernis over te bestaan op de ambassade. Ook werd heftig geroddeld over het feit, dat ik, na een borrel gedronken te hebben bij de Indonesische ambassadeur en mevrouw Ismail Thajeb, samen met hen in een Cadillac met de Indonesische vlag voor het ministerie van Buitenlandse Zaken arriveerde, waar een officieel diner voor koningin en prins werd gegeven, dat mede werd bijgewoond door het corps diplomatique en de pers. Ik ben niet meer op staatsbezoeken meegegaan. Deze zijn voor de pers even criant als voor de staatsbezoekers zelf. Wat voor mij trouwens een volmaakt onbegrijpelijke zaak is geweest was dat het genootschap van Nederlandse hoofdredacteuren zich op 1 september 1973 ter gelegenheid van het zilveren regeringsjubileum van H.M. de Koningin naar Soestdijk liet tronen om daar van te voren zes ingeleverde vragen te gaan oplezen en naar een antwoord eveneens op papier van de vorstin te moeten en mogen luisteren. Dit moet een dermate imbeciele vertoning zijn geweest in de najaren van de twintigste eeuw, dat ik niet begrijp dat een echte journalist zich tot dit soort complete en embarrassing apekool leent. Ik reisde bij puur toeval met een toestel van Eastern Airlines, vlucht 300, non-stop naar New York, samen met Luns, die natuurlijk in de eerste klasse zat. Via een stewardess zond ik hem mijn kaartje. Hij kwam naar de toeristensectie en wij voerden een kort gesprek. Het verleden was vergeten en begraven. Luns en Oltmans begonnen aan een nieuwe pagina in hun betrekkingen. In De Verraders schreef ik, dat Luns in zulke zaken dan weer sportief kan zijn en ik nam mij dan ook voor het hele conflict
met de minister uit mijn computer te halen. Volgens oud-ambassadeur dr. J.H. van Roijen zou ik mijn tegen Luns gerichte activiteiten tot 1973 hebben voortgezet, ‘omdat Oltmans indertijd door de minister niet op een persconferentie werd toegelaten’. Het beeld dat deze Haagse regelaar van mij als journalist en Nederlander scheen te hebben zei meer over hem dan over mij. Bij terugkomst uit Mexico en New York bleek mij, dat Verrips in zijn financiële perikelen met Rijkens - en/of Zwolsman - ditmaal niet De Telegraaf had ingeschakeld, maar H.J.A. Hofland zelf. Vandaag verscheen namelijk in het Algemeen Handelsblad een artikel: nederlanders en amerikanen in het conflict om nieuw-guinea. Het met informatie geladen stuk was nagenoeg in zijn geheel op mededelingen van Werner Verrips gebaseerd. Ik bevond mij in een positie om dát te kunnen constateren. Hofland schreef onder meer: ‘Al in september 1961 kreeg de ontwikkeling (rond Nieuw-Guinea) een andere wending doordat de groep-Rijkens in aanraking kwam met een nieuwe adviseur, die over aanmerkelijk grotere kennis van zaken en ondernemingsgeest beschikte dan degenen die zich onder de vlag van de Rijkens-groep met het probleem hadden bemoeid. Deze adviseurDeze adviseur was Werner Verrips. Terwijl diens naam, te beginnen bij Elseviers, in tal van publikaties in de loop der jaren was verschenen, vermeed Hofland Verrips te noemen, dit op uitdrukkelijk verzoek van tipgever Verrips zelf., wiens naam nog ongenoemd moet blijven, beschikte over een grote kennis van de interne Indonesische verhoudingen en had bovendien goede relaties in Amerikaanse regeringskringen. De grondslag voor het plan-BunkerHet plan dat de overdracht van Nieuw-Guinea aan Indonesië regelde. werd gelegd op 22 oktober 1961 in een gesprek, waarbij onder meer Kennedy's adviseur Walt W. Rostov, de onderminister van Buitenlandse Zaken George Ball, en George McGee, die nu Amerikaans ambassadeur in West-Duitsland is, aanwezig waren. De Amerikaanse regering achtte het plan veelbelovend. Zo vond van 19 tot 21 december 1961 in Parijs, in het George V-hotel een gesprek plaats tussen vooraanstaande Indonesiërs en leidende figuren uit de ar, de kvp en de pvda.Volgens deze gegevens zouden dus in 1961 en 1962 ten langen leste de door mij op 17 oktober 1957 in Hotel Wittebrug voorgestelde contacten achter de schermen hebben plaatsgevonden. Generaal Parman, hoofd van de inlichtingendienst van het Indonesische leger, zou mij in oktober 1964 bevestigen dat Verrips inderdaad deze conferenties had georganiseerd in nauwe samenwerking met de groep-Rijkens. Van 30 januari tot 6 februari volgde een bijeenkomst in een hotel in Ostia bij Rome, waaraan van Nederlandse kant opnieuw door vertegenwoordigers van genoemde partijen werd deelgenomen. De kosten van deze conferenties met hun entourage van privé-bewakingsdiensten om spionnen van vijandige politici en journalisten op een afstand te houden, beliepen meer dan honderdduizend gulden. Een deel van het geld kwam van de Amerikaanse belastingbetalers, maar ook van Nederlandse kant werd tot het conferentiefonds bijgedragen met geld dat uit het bedrijfsleven afkomstig was.’Hier lag mijns inziens de bron van het conflict tussen Verrips en de groep-Rijkens, dat toen Hofland zijn artikel schreef in de maak was. Verrips trachtte via publiciteit de bedragen die de groep-Rijkens hem schuldig was betaald te krijgen. Het is toch God geklaagd, dat het Bunker-plan dat als gevolg van de flagrante obstructie van Luns pas op 15 augustus 1962 in werking kon treden in concept notabene - zoals Hofland wist te melden - 22 oktober 1961 gereed was. Wat heeft Luns bezield om de zaak éen jaar lang te traineren en tegen te houden. Mijns inziens is hier een gek aan het werk
geweest. Holland brak een lans voor Verrips. Dat wil zeggen, hij had redenen deze informaties van Verrips voorwaar te nemen, anders zou hij deze niet als ervaren journalist zulk een prominente plaats in het Algemeen Handelsblad hebben gegeven. Onlangs stelde hij in het in 1972 verschenen Tegels lichten: ‘Het deelnemen van Oltmans aan de groep-Rijkens-activiteiten had daaraan al iets circusachtigs verleend, maar pas met het verschijnen van Werner Verrips werd bevestigd dat het verkennen en bemiddelen van de Rijkens-mannen werkelijk onzin was.’Tegels lichten. Pagina 658 en 659. Ik zou mij kunnen voorstellen, dat Hofland goede redenen heeft dat hij, wat betreft zijn mening over Verrips, ná het publiceren van bovengenoemd belangrijke artikel in zijn krant, tot andere inzichten is gekomen. Maar waarom dan dat tegeltje niet gelicht? Alle hier genoemde informatie ontbreekt in Tegels lichten. Thans behandelt Hofland de man Verrips als een quantité négligeable, hetgeen zijn goed recht is. Maar waarom doet Hofland dit, ná aanvankelijk de inlichtingen van dit woelige verlengstuk van Rijkens uitzonderlijk au sérieux te hebben genomen? Of liet Hofland de hele zaak weg omdat hij mij op 1 mei 1964 meedeelde, dat onmiddellijk na het verschijnen van zijn artikel de ganse groep-Rijkens bij hoofdredacteur Steketee aan de telefoon had gehangen. ‘De heren zitten te beven van angst, dat wij meer gegevens zullen publiceren, want zij waren tenslotte de gastheren van de bijeengekomen gezelschappen.’ Opmerkelijk was overigens, dat de heer Vondeling van de pvda het noodzakelijk achtte met een brief in het Handelsblad op Hoflands artikel te reageren. ‘Ik kan u meedelen, dat geen leidende figuren van de pvda aan deze of soortgelijke besprekingen (als genoemd in het Handelsblad-artikel) hebben deelgenomen. De onbekende schrijver moet zich hebben vergist, om het zacht te zeggen. Daar het verhaal wel mijn nieuwsgierigheid heeft geprikkeld stel ik hem voor de Vaste Commissie voor Buitenlandse Zaken van de Kamer in de gelegenheid te stellen kennis te nemen van de bijzonderheden, waarover hij meent te beschikken.’Brief van Vondeling in het Algemeen Handelsblad van 8 mei 1964. Het viel op dat de heer Vondeling pas twee weken na het verschijnen van Hofland's artikel met het werpen van de handschoen kwam, waar Hofland niet op in wilde en kon gaan, gezien de druk inmiddels op zijn krant uitgeoefend. Het zou belangwekkend zijn geweest wanneer Hofland onder meer zijn beweegredenen tot het schrijven van dit opzienbarende artikel, of zijn besluit de hem ter beschikking staande gegevens niet, zoals Vondeling hem tartte, aan de Kamercommissie ter beschikking te stellen, thans zou hebben gepubliceerd. Weer: zijn goed recht dit niet te doen. Maar waarom dit alles in zijn schrifturen verzwegen? Dit boek blinkt voor mij uit door wat er niet in staat. Er is bepaald minstens éen halsstarrige duizendpoot onder de tegel, die hij bezig is op de kaft van het boek los te peuteren, blijven zitten. Hofland verweet Paul Rijkens, terecht overigens dat hij de heer Verrips in zijn memoires niet te berde heeft gebracht. De pot verwijt de ketel. In De verraders schreef ik indertijd dat collega Hofland zich van te veel zaken met een Jantje van Leiden afmaakte, bijvoorbeeld zoals hij de dood van Verrips opneemt en meent te verklaren. Het was toch niet nodig geweest om, vanwege druk van de groep-Rijkens of de heer Steketee, door de knieën te gaan? Hij had elders, bijvoorbeeld in Podium of het Hollands Maandblad zijn onthullingen kunnen voortzetten. Laat
staan dat hij in 1972 zijn dossier had behoren te openen, te meer daar hij de indruk wilde wekken belangrijke historische incidenten, als de zaak Greet Hofmans, bij deze uit de doeken te hebben gedaan, wat bepaald evenmin het geval is geweest.Als ik hier kritisch ben jegens Holland's pennevruchten doe ik dit als collega-journalist, die over dezelfde zaken schrijft als welke in Tegels lichten worden behandeld. Mijn gevoelens van vriendschap voor Hofland staan hierbuiten. Tijdens een andere ontbijtontmoeting om 7.00 uur in de bungalow van Verrips kwam ik te weten, dat een hooglopende ruzie met de groep-Rijkens in volle gang was. ‘Van Konijnenburg is een flessentrekker, en flessentrekkers lopen vroeg of laat tegen de lamp. Bovendien, het is gemakkelijk om iemand die veel naar Azië reist te laten verdwijnen.Zie pagina 210, waar de heer Van der Jagt van de klm in New York me meedeelde dat Verrips mij met een vrachtauto uit de weg zou laten ruimen. Verolme heeft geweldig van Konijn geprofiteerd, omdat die nu eenmaal alles meesterlijk kan regelen in Indonesië.’ Verrips vertelde verder: ‘De heer Barkman (tijdelijk Nederlands zaakgelastigde in Djakarta) is bij de generaals Nasution en Yani geroepen, die hem hebben gewaarschuwd: ‘Wanneer er iets met Verrips gebeurt houden wij de Nederlandse regering verantwoordelijk.’ Van Konijnenburg bleek inderdaad enkele dreigbrieven van de man, die hij in 1961 per klm-telex bij mij in New York als vriend en kennis van Rijkens had aangediend, te hebben ontvangen. Ook Konijn nam de dreigementen ernstig op. Hij lichtte de toenmalige minister van Justitie, Scholten, in. Hij bezocht de procureur-generaal, Van Gilsen, en hij dien-de een klacht in bij de officier van justitie in Utrecht, die proces-verbaal zou hebben opgemaakt. Luns reisde in 1964 naar Indonesië, deed of zijn neus bloedde, of hij van de prins geen kwaad wist en ging gezellig bij de man, die hij jarenlang had bekletst en verguisd, Sukarno, op bezoek. Voor andere nette Haagse meneren is die handelwijze een onverklaarbare puzzel gebleven. Drees, Schmelzer, Beel, noem maar op, zij begrepen er niets van omdat zij nog altijd niet door hadden tot welke grenzeloze schaamteloosheden Luns c.s. in staat is. Prompt werd bij Luns' terugkeer uit Djakarta bij een enquête van het Nederlands Instituut voor Publieke Opinie onder 500 mensen een onderzoek gehouden, wie zij wel het meest bewonderden. Zie hier de resultaten: Mr. Luns kreeg bij deze enquête 19 procent van de stemmen. Opvallend is dat hij bij de mannen (22 procent) populairder bleek te zijn dan bij de vrouwen (16 procent).  Luns' populariteitscijfer deed denken aan de uitspraak van de La Rouchefoucauld, die waarschuwde dat men maar al te vaak vergat de faam van beroemde mensen af te meten naar de methoden die zij gebruikten om beroemd te worden. In 1962 waren de staatshoofden van Malakka, de Filippijnen en Indonesië in Manilla bijeen geweest om de betrekkingen en banden tussen de broedervolken van Zuid-oost-Azië te verstevigen. Alle partijen waren akkoord gegaan met het tot stand komen van een Maleisische Federatie, mits de restanten van het Britse imperialisme op Borneo, de kroonkoloniën Serawak en Saba en het protectoraat Brunei in vrijheid voor het regime in Kuala Lumpur zouden opteren. De Verenigde Naties zouden bij het te houden referendum toezicht houden. Djakarta en Manilla zouden waarnemers zenden. Het werd een kermis. Malakka drukte de zaak met steun van haar westerse bondgenoten met kracht door en op 16 september 1963, vóordat alle partijen wisten wat er was gebeurd, werd de federatie Maleisië uitgeroepen, bestaande uit Malakka, Singapore, Saba en Serawak. Brunei deed niet mee. Sukarno was woedend. Hij beschouwde de hele affaire als een door Engeland en Amerika geïnspireerde trick, waarbij de westerse mogendheden, via het zeer pro-westerse Maleisische bewind, een dikke vinger in de zuidoostaziatische pap zouden houden. In zijn autobiografie vermeldde Bung Karno, dat hij er met zijn vriend, Howard Jones, de Amerikaanse ambassadeur, woorden over kreeg. Jones pareerde in zijn memoires, met zijn lezing van het incident, dat Sukarno doordraafde, en Engeland en Amerika absoluut niet had hoeven te wantrouwen. Nadat Indonesië en de Filippijnen op 16 september aankondigden, de nieuwe federatie Maleisië niet te zullen erkennen, bekogelden jongeren nog dezelfde dag de Indonesische ambassade in Kuala Lumpur. Alléen ruiten sneuvelden. Direct bestormden Indonesiërs in vergelding de ambassades van Malakka en Engeland in Djakarta. Aanvankelijk bleef men buiten de hekken. Maar toen de nog negentiende-eeuws denkende Britse ambassadeur, sir Andrew Gilchrist, een militaire attaché zijn balkon op stuurde om een uitdagend doedelzakconcert te gaan staan geven, brak de Indonesische menigte door de hekken en stak men de Rolls Royce van Gilchrist in de fik. 17september 1963 verbrak Maleisië de diplomatieke betrekkingen met Indonesië. 18september 1963 bestormden Indonesiërs opnieuw de Britse ambassade in Djakarta en staken het gebouw ditmaal in brand. De Indonesische confrontatie met Malakka was een feit. Bung Karno gebruikte ‘alle beschikbare middelen’ om het necolim-geïntrigeer in Zuidoost-Azië het hoofd te bieden. Zo verbrak hij tijdens de confrontatiepolitiek tegenover Maleisië de economische betrekkingen met Singapore, een daad waar zowel de van de illegale smokkel profiterende topgeneraals in Djakarta, als de cia en het State Department in Washington nog al wat hoofdbrekens over hadden. Maar de toenmalige Amerikaanse onderminister van Buitenlandse Zaken voor Zuidoost-Azië, de wijze Averell Harriman, reageerde anders op Sukarno's besluit. ‘Vroeger,’ aldus Harriman, ‘stuurde het negentiende-eeuwse Engeland een kruiser van de marine wanneer ergens een brandhaard ontstond.’ En
zijn commentaar op Bung Karno's anti-Singapore-maatregel was dan ook: ‘dat is de enige kruiser waar de nieuwe naties in Azië over beschikken.’To Move a Nation. Pagina 366. (Zoals kolonel Qadhafi van Lybië 1 september 1973 de buitenlandse oliemaatschappijen in zijn land nationaliseerde.) Brian Crozier, die op het omslag van zijn boek liet zetten, dat zijn verhaal handelde over de ‘explosieve ambities van een lokale “boy”, ‘Sukarno, schreef dat de Bung ervan droomde een keizerrijk in Zuidoost-Azië te stichten. Daarom hing in Sukarno's werkkamer op het paleis een levensgrote kaart van het oude Javaanse rijk van MadjapahitMadjapahit, 1294-1478: zie ook Prof. B.H.M. Vlekke, Nusantara, A History of Indonesia. Idem, pagina 445. waar delen van de Filippijnen, Maleisië, Nieuw-Guinea en omliggende eilanden toe zouden hebben behoord. In echtheid hing in Bung Karno's kamer een prachtig schilderij van een episode uit de Ramayana,Hindu: episch heldendicht. waarin de moedige strijder Hanoman de kwade boosaardige Rahvana neervelt, een schilderij waar nu Suharto onder prijkt,Zie The Smiling General, autobiografie, foto waar het boek mee opent. Sukarno's rijk gevulde boekenkasten zijn eveneens in de door Suharto overgenomen werkkamer achtergebleven. alsof het zijn idee was.Brian Crozier, South-East Asia in Turmoil. Penguin Special, Baltimore, Maryland 1965, Hoofdstuk 4: ‘Sukarno's Dream of Empire’, pagina 146-160. In werkelijkheid interpreteerde Bung Karno het tot stand komen van de Maleisische Federatie aan de poorten van Indonesië, als een verkapte vorm van westers kolonialisme en imperialisme. Als een affront voor China en Indonesië. Hij opende meteen diplomatieke betrekkingen met Noord-Korea, Noord-Vietnam en het Zuidvietnamese Bevrijdingsfront. Indonesië begon zich in reactie op deze provocaties in de richting van nauwere banden met de anti-imperialistische krachten in Azië onder leiding van Peking te bewegen. Robert F. Kennedy, opnieuw in samenwerking met ambassadeur Zairin Zain, deed in 1964, ditmaal in opdracht van president Lyndon B. Johnson,President John F. Kennedy was immers op 22 november 1963 in Dallas, Texas vermoord en door vice-president Lyndon B. Johnson ogevolgd. een bemiddelingspoging. Hij reisde naar Tokio voor een ontmoeting met Sukarno, ging naar Maleisië en Cambodja, waar hij sprak met prins Norodom Sihanouk, die overigens net zo over de situatie dacht en denkt als Sukarno,Zie prins Norodom Sihanouk, My War with the cia. Pelican Original, 1973. Nog onlangs (in 1973) zei Norodom Sihanouk in een t.v.-interview onder meer: ‘Ik heb nog liever met communisten, die zich als heren gedragen te maken, dan met gangsters uit Amerika, die zich als heren voordoen.’ Dit mede naar aanleiding van Nixon's bombardementen op Cambodja, in strijd met alle internationale gebruiken en in strijd met de wil van van het Amerikaanse Congres zelf. kwam opnieuw naar Djakarta, en bereikte inderdaad een staakt-het-vuren in de Ganjang (verpletter) Malaysia-campagne van Indonesië. Het bestand zou niet lang standhouden. Volgens ingewijden kwam het onder druk van het Indonesische leger zelf tot stand. De Maleisische confrontatie is zeker niet een particuliere hobby van Bung Karno geweest, 
die een nieuwe buitenlandse provocatie zou hebben gezocht als afleidingsmanoeuvre voor allerlei binnenlandse problemen. De confrontatiepolitiek tussen Indonesië en Maleisië werd 1 januari 1965 een voldongen feit. Bung Karno stelde een speciaal commando in voor de strijd tegen Maleisië, de Dwikora-campagne,Dwikora: Dua Kommando Rakjat. en benoemde generaal Suharto, die commandant van Trikora, de bevrijding van Irian-Barat was geweest, tot plaatsvervangend commandant van Kolaga. Vice-luchtmaarschalk Omar Dhani van de arli zou commandant van de operatie zijn.Zie The Smiling General. Suharto's biografie, door O.G. Roeder, Gunung Agung Ltd., Djakarta, 1969. Pagina 135. Hierbij wordt opgemerkt dat Sukarno's autobiografie verscheen in 1965, nadat hij twintig jaar president van Indonesië was geweest; Suharto kwam een jaar na zijn troonsbestijging op de markt met een verhaal. 5 oktober 1964 landde ik, na een bezoek aan het strijdtoneel in Zuid-Vietnam,Op 7 oktober 1964 woonde ik een belangrijke militaire operatie in de omgeving van Can Tho, in de Mekong-delta bij, wat mij het soort bange uren bezorgde, als wij in de Duitse bezetting hadden gekend. in de Maleisische hoofdstad. Er hing duidelijk een sfeer in die stad, zoals die in 1945, vóor de Indonesische onafhankelijkheid, in Batavia moet zijn geweest. Kuala Lumpur ‘stonk’ naar imperialisme. Ik ontmoette onder anderen de minister van Voorlichting, de heer Euche Senu Bin Abdul Rahman. Hij verzekerde mij, dat gevreesd werd, dat het Indonesische argument bij de overname van Nieuw-Guinea opnieuw gehanteerd zou worden bij een aanval op Noord-Borneo of misschien Malakka zelf. De Indonesische ambassadeur, luitenant-generaal Gusti Djatikusomo zou reeds in een geheime operatie onder de codenaam Zeus tientallen Indonesische agenten via Singapore binnen hebben gebracht. ‘Peking schaart zich openlijk aan de zijde van Sukarno,’ aldus de minister. ‘Dit doet de onzekerheid bij ons toenemen.’ Bij nader onderzoek waren er inderdaad aanwijzingen dat ambassadeur Djatikusomo, reizend op diplomatiek paspoort no. 106101, afgegeven op 6 april 1963 in Djakarta, de leider van een gigantisch spionagekomplot was. Hij zou tot in Moskou, de Verenigde Staten, Brussel en Bangkok, overal waar hij zich bevond, door westerse agenten zijn geschaduwd. De regering van Maleisië scheen gedetailleerd van het Indonesische komplot op de hoogte. Bovendien bleek ook Werner Verrips bij de kwestie Maleisië te zijn betrokken. Hij reisde herhaaldelijk naar Londen op en neer en beklaagde zich erover, op een bepaald moment de toegang tot Heathrow Airport te zijn ontzegd. Generaal Parman, hoofd van de Indonesische leger-inlichtingendienst heeft mij dit overigens bevestigd: hij had verscheidene ontmoetingen met Verrips in Londen gehad, ook in verband met Maleisië. Yours Sincerely, 

  (Liao Ho-shu)   In een brief van 2 september 1964 bevestigde de Chinese zaakgelastigde in Den Haag, Liao Hu-shu, dat ik welkom in Peking zou zijn. Ook dáar wilde ik mijn licht gaan opsteken. Ik kreeg een visum en was op weg via eerdere stops in India, Vietnam, Maleisië en nu in Hongkong naar de Volksrepubliek China. Althans voor dit doel bezat ik een vliegticketGefinancierd door mijn Amerikaans lezingenbureau. en de benodigde reispapieren. Met Liao had ik in de loop van de jaren een vriendschappelijke relatie opgebouwd. Ik zond hem vanuit Amerika en de uno dikwijls artikelen en informatie, waarvan ik meende dat hem dit, bij het ontbreken van diplomatieke betrekkingen met de Verenigde Staten of een lidmaatschap van China van de Verenigde Naties, zou kunnen interesseren. Liao is de man die later midden in de nacht, waarschijnlijk naar aanleiding van de affaire met de Chinese lassers in Den Haag,Speelde in juli-augustus-september 1966 in Den Haag, waarbij Hsu Tzi Tsai, die als lastechnicus in Delft een congres bijwoonde, uit een raam van de Chinese diplomatieke vertegenwoordiging in Den Haag aan de Adriaan Goedkooplaan 7 sprong, en om zou komen. In de Typhoon van 2 september 1966 schreef ik over contacten tussen bovengenoemde Hsu en de bvd en de cia. in pyjama gekleed bescherming zocht op het ministerie van Buitenlandse Zaken en naar Washington uitweek, als politiek vluchteling naar het heette. Van Liao werd in de pers bericht, dat hij een der voornaamste functionarissen van de Chinese inlichtingendienst zou zijn geweest. Onlangs heb ik nog eens een bezoek op het Witte Huis8 september 1971: Holdridge zou met de eerste Amerikaanse diplomatieke vertegenwoordiger in Peking, David Bruce, op 14 mei 1973 in Peking arriveren om een ambassade te helpen inrichten. aan Henry Kissinger's staf-chef voor China, John Holdridge gebracht. Hij werd door Nixon en Kissinger aangetrokken omdat hij het Mandarijn-Chinees beheerst. Bij alle oog-tot-oog-vergaderingen in 1972 tussen Nixon en premier Chou En-lai, werd de Amerikaanse president door maar twee man geflankeerd, de heren Kissinger en Holdridge. Naast enkele andere onderwerpen die in mijn gesprek met Holdridge zijn behandeld heb ik naar het wel en wee van mijn oude vriend Liao geïnformeerd. Holdridge deed alsof hij niets van 's mans doen en laten afwist. Ik hou het erop dat Liao een rol kan hebben gespeeld bij de snelle dooi in Amerikaans-Chinese betrekkingen die volgden op de hartelijke begroeting tussen Mao en Edgar Snow op 1 oktober 1970Zie pagina 15. in Peking. In Hongkong werd ik van de zijde van het Amerikaanse consulaat-generaal bedreigd. Indien ik in strijd met Amerikaanse beperkende maatregelen op reizen naar China toch naar Peking zou gaan, zou ik mijn immigratiestatus in de Verenigde Staten verliezen. Dit kon ik mij niet permitteren. Ik werkte als journalist nog steeds uitsluitend in de Verenigde Staten en was, wat mijn inkomen betreft, toaal op Amerika aangewezen. Ik ging dus niet naar Peking en het afzeggen van die reis is mij in de Volksrepubliek kwalijk genomen. Toen ik in 1970 met de schrijfster Pearl Buck overeenkwam naar China te reizen om een documentaire te vervaardigen, bleek het onmogelijk voor én mevrouw Buck én mijzelf een inreisvisum te krijgenZie ook Pearl S. Buck, China, Past and Present. The John Day Company, New York 1972. Pagina 171.. Bij terugkeer uit Hongkong in New York werd ik door de Indonesische militaire attaché in Washington D.C., kolonel Sutikno, opgebeld. Een Indonesische generaal bevond zich in New York en wilde mij spreken. Weinig kon ik vermoeden dat het gesprek over Verrips zou gaan. Bij aankomst in het Hilton Hotel, suite 1040, bleek de mysterieuze bezoeker generaal Parman te zijn, hoofd van de inlichtingendienst van het Indonesische leger. Ik vroeg eerst naar het welzijn van de president, die ik sedert 1963 in Wenen niet meer had ontmoet. ‘Die zie ik driemaal in de week om hem te rapporteren. Ik kende Bung Karno al toen ik 16 jaar oud was. Ná de oktoberaffaire van 1952 in het leger was eerst kolonel Lubis Bapak's uitverkorene. Toen Lubis later het verkeerde pad op ging werd het weer goed tussen Bung Karno en mij. Maar in die tussentijd werd ik niet gegroet noch herkend door de president. Bung Karno laat twee partijen rustig vechten. Hij zal bij zo'n struggle mij echt niet backen. He picks the winner!’ aldus Parman. De generaal vervolgde: ‘De president laat iedereen denken: “Jij bent mijn kroonprins!” Bapak is een grote meester in het verzamelen van loyaliteit om zich heen. Zelfs Subandrio staat soms perplex wanneer Bung Karno in een meeting zijn mening geeft.’ Generaal Parman benadrukte hoe hij tot de naaste adviseurs van de commandant van het leger, generaal Yani, behoorde. Ik vroeg of Bandrio er nog steeds in slaagde belangrijke inlichtingen aan de president te onthouden. ‘Bapak ontmoet de chefs van staven iedere week en anders zorg ík er wel voor dat dit niet gebeurt.’ Hij vervolgde: ‘Ik kan aan de president zien wanneer Van Konijnenburg op het paleis is. Hij wordt geloofd. Die Konijnenburg gaat er prat op, de eerste Nederlander te zijn geweest die gepredikt had dat Nieuw-Guinea naar Indonesië moest.’ Ik merkte op: ‘Hij was anders niet te vinden toen wij het adres aan de Staten-Generaal zonden.’1." place="end">Zie pagina 34. Hierop antwoordde generaal Parman: ‘U had Van Konijnenburg's spel moeten doorzien en hem vóor moeten zijn. U kent toch zijn karakter?’ Parman wist veel. Hij babbelde over tal van personen en gebeurtenissen, die zich de afgelopen jaren hadden voorgedaan. De naam van ambassadeur Sukardjo Wirjopranoto viel, die inmiddels aan een hartaanval was overleden. ‘Maar weet u hoe dát is gegaan?’ aldus generaal Parman. ‘U kent Bapak's reizende ambassadrice, madame Supeni? Zij was die dagen door Bung Karno naar de Verenigde Naties gezonden, dus in feite de daerah (district) van Pak Kardjo. Er ontstond een geschil over een simpele protocollaire kwestie. Madame Supeni stelde een telegram op voor de president om zich over Kardjo te beklagen. De code-officier van de permanente delegatie van Indonesië bij de uno legde het telegram echter op Pak Kardjo's bureau. Deze kwam terug van een lunch, las de tekst, wond zich verschrikkelijk op en viel dood voorover.’ Bung Karno had toen geen andere keus dan voor de ‘winnaar’, madame Supeni, te kiezen. Waarmee ik wil aantonen hoe Bapak's kibbelende anaks2." place="end">Kinderen. - want tenslotte zag de president zijn ganse omgeving van ministers, generaals en ambassadeurs tot de tukang kebonTuinjongen. in de paleistuinen toe, als zijn anaks - hem soms met de meest pietluttige, zij het menselijke rewel4." place="end">Ruzie schoppen. onder elkaar, belastten. Zoals in het mij door Verrips éen jaar eerder ter hand gestelde document overduidelijk werd aangegeven, bleek ook generaal Parman bijzonder gebrand op Subandrio ‘en diens desastreuze invloed op Bapak’. ‘Ik zal u zeggen,’ aldus Parman, ‘hoe ver deze Bandrio met zijn intriges gaat. Indertijd ontwikkelde zich de spanning met Kuala Lumpur. De Maleisische ambassadeur in Djakarta wist zijn premier, de Tunku, over te halen, het staatshoofd, de koning, te overreden om Bung Karno voor een officieel bezoek uit te nodigen. De koning schreef Bapak een brief. Met de hand. De ambassadeur spoedde zich blij en opgelucht naar Djakarta, ging in zijn vreugde over het bereikte resultaat onmiddellijk naar het paleis en gaf de brief af bij de secretaris van de president. U kent hem, de heer Djamin. Maar dat was tevens zijn fout. Bandrio heeft zijn spionnen overal zitten! Hij liet de brief lichten voor deze Bapak ter hand kon worden gesteld. De president bleef onkundig van deze officiële uitnodiging van het staatshoofd, de koning van Malakka. U weet zelf,’ aldus generaal Parman van de leger-inlichtingendienst, ‘hoe Sukarno op dit soort vlagvertoon en officiële uitwisselingen gesteld is om ons land in den vreemde te representeren. Toen was het nog niet te
laat. Als Bapak naar Kuala Lumpur was gegaan hadden wij nu waarschijnlijk niet onze Ganjang Malaysia-campagne gehad.’ Ik vroeg of Sukarno uiteindelijk toch de brief van de koning had ontvangen. ‘Ja, maar u moet weten hoe. Madame Supeni wist ervan, want omdat de koning van Malakka om hem onbegrijpelijke redenen geen antwoord kreeg, begon zijn ambassadeur in Djakarta zachtjes druk uit te oefenen. U weet toch, dat niemand over Bandrio bij Bapak durfde te klikken. Maar toen madame Supeni in een conflict met Bandrio raakte, heeft zij Bung Karno over het bestaan van die brief verteld. Maar toen was het al te laat.’ Na al dit putar putar5." place="end">Met een grote bocht om het eigenlijke doel heen lopen. belandden wij tenslotte bij het onderwerp Verrips. De generaal was geagiteerd, stond op, ging zitten, liep heen en weer en ging weer zitten. Verrips was blijkbaar een probleem. ‘Hoe kunt u thans met hem omgaan,’ aldus generaal Parman. ‘Hij sprak erg lelijk over u indertijd.’ Ik legde uit, dat Verrips tegenwoordig bij mij om de hoek woonde, en dat nu vreedzame coexistentie geboden scheen. Bovendien, ongeacht zijn boevenstreken kende ik hem als vader van een charmant gezin, vond ik hem ‘een aardige kerel’. Parman en Verrips bleken elkaar goed te kennen. Zij hadden elkaar niet lang geleden ook in Londen ontmoet, in verband met de Maleisische kwestie. ‘Generaal Yani kent hij absoluut niet: grootdoenerij!’ Ik was niet overtuigd. Had Parman's chef Yani de instructie meegegeven om Verrips' eigen versie van zijn betrekkingen met hoge Indonesische legerkringen af te zwakken? Parman kon nauwelijks ontkennen een sobat1." place="end">Vriend. van Verrips te zijn, omdat zowel hij, als kolonel Pandjaitan, de later in 1965 vermoorde generaal Pandjaitan, Verrips in Nederland thuis, in het bijzijn van zijn gezin had ontmoet. ‘Verrips zal bijvoorbeeld van de daken schreeuwen: “Als je prins Bernhard wilt ontmoeten, kan ik dit in vijf minuten regelen,” zei generaal Parman. Ik vraag mij af of Verrips hier geen gelijk in had. Want als Paul Rijkens indertijd op Soestdijk lunchte, stapte hij op de terugweg naar Den Haag in Huis ter Heide af om bij de heer en mevrouw Verrips te tea'en. Er waren dus voor Verrips bepaald wél wegen om contacten te leggen, desnoods met Soestdijk. ‘U bent dus zelf ook met hem bevriend?’ vroeg ik. ‘Zeker. Ik ken hem al vele jaren. Zelfs toen hij nog in Indonesië was. Hij kan ook wel wat! Hij heeft indertijd met een voorbereidingstijd van
twee dagen een aantal Nederlandse politici in het volstrekte geheim naar België gebracht.’ ‘Is het u bekend, of Verrips betrekkingen onderhield met mensen als Suurhoff en Goedhart van de pvda?’ ‘Zeker. Die zijn er geweest. Hij heeft toch die geheime ontmoeting in Italië, bij Ostia, helemaal alleen in elkaar gezet? Weet u dat dan niet? Verrips en zijn mannetjes zijn in zo'n situatie op zijn best. Hij had alles tot in details geregeld, een hotel afgehuurd en hermetisch afgesloten.’ Uit Parman's verhaal kon ik opmaken, dat Verrips bij het uitzetten van deze geheime conclaves, als assistent van Paul Rijkens, en Rijkens als naaste medewerker van prins Bernhard, precies dezelfde methoden toepaste als de Bilderberg-conferentiegangers zelf. Men leze er prins Bernhard's biografie van Alden Hatch, hoofdstuk 20, te beginnen pagina 235, op na. Over de oprichtingsbijeenkomst van deze Atlantische lobby, van 29 mei tot 31 mei 1954 in het Hotel de Bilderberg bij Arnhem2." place="end">Van Konijnenburg: ‘Begrijp je, dat de prins zijn organisatie de naam van een hotel in Gelderland heeft gegeven?’ zei de prins zelf onder meer: ‘Het hotel was omgeven door agenten van de veiligheidsdienst zodat geen enkele journalist het hotel binnen een zone van een paar kilometer kon benaderen.’3." place="end">Bernhard: Prince of the Netherlands. Pagina 235. Volgens Parman had Verrips een identieke methode toegepast bij het beleggen van geheime gesprekken tussen Nederlanders en Indonesiërs tijdens de laatste crisisjaren van 1961-1962 over Nieuw-Guinea. Met deze mededelingen bevestigde het hoofd van de inlichtingendienst van het Indonesische leger de van Verrips zelf afkomstige informaties in Hofland's artikel van 25 april 1964 in het Algemeen Handelsblad, een artikel dat vanuit Verrips' standpunt gezien hem moest helpen de, naar mijn indruk, aanzienlijke bedragen die hij van de heren conferentiegangers nog te incasseren had, uitbetaald te krijgen. De generaal bleef op het onderwerp Verrips hangen. Hij was Verrips al enige tijd uit het oog verloren. ‘Waar kan ik die vinden?’ Nog steeds in de veronderstelling, dat Verrips en Parman vrienden waren, zoals ook Verrips me ettelijke malen had gezegd, stelde ik voor Nederland te bellen. Ik vroeg vanuit het New Yorkse Hilton Hotel een gesprek aan met de bungalow van Verrips in Huis ter Heide. Dit nummer, 03404-31204, was een geheim nummer. Mevrouw Verrips vertelde dat haar man op weg was naar het huis van de heer Zwolsman in Wassenaar en aldaar over een uur te bereiken zou zijn. Inderdaad bevond Verrips zich een uur later op het nummer van Zwolsman. Generaal Parman en Verrips voerden een hartelijk gesprek dat zeker vijf minuten zou duren. Ik heb er geen aantekeningen over gemaakt en er maar met een half oor naar geluisterd, wat ik achteraf betreur. In ieder geval spraken zij af elkaar spoedig in Nederland of in Londen te zullen ontmoeten. Een week later, op een zondagochtend om 6.00 uur New Yorkse tijd, ging de telefoon. Verrips: ‘Waarom heb je mij met Parman verbonden?’ ‘Jullie zijn toch vrienden?’ ‘Ik word bedreigd. Lul er niet omheen, Willem, waar ging het om? Wat verberg je voor mij?’ ‘Man, ik heb niets anders gedaan dan contact tussen jullie gelegd en weet van niets.’ Woedend
smeet Verrips de hoorn op de haak. Het was de laatste keer dat ik zijn stem hoorde. Op 11 december 1964 landde ik voor de kerstdagen op Schiphol. Mijn vriend Loet Kilian haalde mij in mijn auto af. Hij gaf mij een boodschap van mijn vader om voorzichtig te rijden. Verrips was 4 december 1964 bij een viaduct in de buurt van Sassenheim te pletter gereden. Namens mij, had mijn vader de begrafenis bijgewoond. Ook Henk Hofland was aanwezig geweest. Niemand van de groep-Rijkens, ook Zwolsman niet, niemand was gekomen. Rijkens schreef mevrouw Verrips een briefje. Van Konijnenburg zweeg. Ik bezocht vanmiddag mevrouw Verrips. Zij vroeg onmiddellijk wat generaal Parman precies over haar man tegen mij had gezegd. Ook zij scheen verband te zien tussen Parman's vragen aan mij en zijn plotselinge auto-ongeluk. De agent Van Dijk uit Bosch en Duin was op 4 december 's middags omstreeks 14.15 uur bij haar gekomen. Meteen had zij gevraagd: ‘Is hij dood?’ Zij had een voorgevoel gehad. Bij zijn vertrek in de vroege ochtend had zij gezegd: ‘Wees voorzichtig. God weet wat ons boven het hoofd hangt.’ ‘Maak je niet ongerust. Ik ben voor het eten terug om Sinterklaas te vieren.’ Mevrouw Verrips vertelde dat haar man twee weken voor zijn dood een auto-ongeluk bij Bunnik had gehad. Hij werd door een andere auto gesneden en kwam in de berm terecht. Hij zou met een voorwerp of een zandzak in de nek zijn geslagen en bewusteloos zijn geraakt. Twee mannen reden met de bewusteloze Verrips in diens witte Mercedes SL190 sportwagen weg, maar kregen opnieuw een ongeluk en toen een voorbijganger stopte vluchtten de mannen. Enkele ooggetuigen brachten Verrips die avond bij zijn vrouw thuis in zijn bungalow in Huis ter Heide. Mevrouw Verrips vertelde verder, dat haar man een nieuw hooglopend conflict met Zwolsman had gekregen. Web had gezegd: ‘Het is nu erop of eronder. Na deze battle stop ik er mee.’ De avond vóor de ramp: ‘Kaat (zo noemde Verrips zijn vrouw), ik heb goed nieuws. Wij krijgen een goeie Sinterklaas.’ Ontmoeting met Henk en Mimi Hofland. ‘Toen Verrips mij een kool had gestoofd met mr. ZaaijerAdvocaat-generaal Mr. J. Zaaijer. wist ik dat ik hem nooit meer moest geloven.’
Over het ongeluk van Verrips bij Bunnik: ‘Ik heb Verrips een dag voor zijn dood gesproken. Hij vertelde mij over dat zogenaamde ongeluk. Ik antwoordde: “Man je bent helemaal gek geworden.” Ik ben naar de wachtmeester en de wegenwacht in Bunnik geweest. Niemand wist iets van Verrips of een ongeluk af.’ Wel bleek, aldus Hofland, dat Verrips een klacht dienaangaande bij de politie had ingediend. Maar volgens collega Hofland zat Verrips die dagen dermate in het nauw, - hij zou 23 december 1964 voor de rechtercommissaris hebben moeten verschijnen vanwege schulden aan alle kanten - dat hij een ongeluk had gehad door pure vermoeidheid en opwinding. Zeker niet als gevolg van een poging tot doodslag. Het feit wil echter, dat Verrips niet alleen Hofland, maar ook twee andere journalisten daags voor zijn dood heeft opgebeld, te weten Pierre Claessens, chefredacteur van het Nieuwsblad van het Zuiden, zelf een oud-politieman, en René van Eyk, politieverslaggever van het Algemeen Dagblad te Rotterdam. Ook hen heeft hij gezegd: ‘Als mij wat overkomt, zoek het dan uit, want men wil mij vermoorden.’ Claessens en Van Eyck hebben zich geruime tijd met de affaire beziggehouden. Zelfs de Utrechtse paragnost, Gerard Croiset, die een wereldfaam bezit bij het oplossen van binnen- en buitenlandse misdaden, werd geraadpleegd. Nadat Croiset de ochtend van het ongeluk van Verrips een donkerblauwe auto niet ver van het viaduct bij Sassenheim had ‘zien’ staan wachten, wilde hij Claessens, Van Eyk en mijzelf plotseling verder niets over de affaire Verrips meer zeggen, ‘omdat dit een hoogst gevaarlijke en smerige affaire is geweest’. Ik maakte de balans op van het geval Verrips. Wie was deze man? Een avonturier? Een fantast? Een dubbelagent? Een gek? Wat? Wie was deze niet te grijpen Pimpernel? Frans Goedhart, de ds 70'er, had hem het eerst ontdekt. ‘In Indonesië kreeg Verrips spoedig het gevoel dat hij aan de verkeerde kant van het front stond. Waarom moesten wij, Hollanders, de Indonesiërs met militair geweld te lijf gaan?’ Verrips liep over. ‘De grote waardering, die men in Indonesië voor Verrips had,’ schreef Goedhart, ‘kon door al zijn prestaties, die hij in het algemeen op belangeloze wijze verrichtte, alleen maar toenemen. Bij ministers, hoge officieren en politieautoriteiten kon hij op elk gewenst ogenblik binnenlopen, men verschafte hem alle denkbare faciliteiten, aanbevelingen en volmachten.’Een revolutie op drift. Pagina 64 en 65. In de tijd dat ik hem kende hadden Goedhart en Verrips ruzie gekregen. Dan was dr. M. van Blankenstein erbij betrokken geweest, die aanvankelijk geloofde dat de broer van Verrips professor was en die later tegen Hofland zei, zich zorgen om het welzijn van Paul Rijkens te maken ‘van-wege de gevaarlijke activiteiten van Verrips’. En dan Paul Rijkens zelf, die eveneens had gemeend met een hoogleraar te doen te hebben, hem bovendien zomaar 150 000 gulden had voorgeschoten, aldus wist Konijn te bevestigen, en naar zijn geld kon fluiten. Verrips financierde er immers zijn nieuwe bungalow in Huis ter Heide van. Verrips had toegezegd, Rijkens het geld via een Zwitserse bank te zullen retourneren. Waarschijnlijk via een rekening van generaal Yani, die enkele miljoenen zou hebben opgestreken bij de voorgenomen aankoop van Hispano Suissa-raketten. Reindert Zwolsman, bij wie Rijkens president-commissaris was, zei later tegen de Haagse Post: ‘Verrips was een merkwaardige kerel, die ik niet vertrouwde.’ Hoe de verhouding Rijkens-Verrips was geweest, kon (wilde) Zwolsman niet zeggen. ‘Ik geloof, dat Rijkens door Verrips werd gechanteerd. Een andere verklaring heb ik er niet voor.’ Met wat ik weet - bij wat mevrouw Verrips weet - van de warm-koud-verhouding tussen Verrips en Zwolsman, wijs ik Zwolsman's praterij af. Ook ik weet niet hoe de Verrips-puzzel precies in elkaar heeft gezeten. Voor mij staat vast, dat de groep-Rijkens bijzonder slecht van afrekenen was, en bij alle activiteiten van Verrips op hun verzoek uitgevoerd in Amerika, Italië, Frankrijk, en de grote heer mag weten waar elders, kwamen de kleine heren gewoon traag, te langzaam of niet over de brug. Intussen repte Rijkens maar liever met geen woord over Verrips in zijn memoires.De Telegraaf publiceerde in 1965 in uittreksel een serie artikelen over Rijkens' memoires en maakte van éen pagina op 18 november 1965 gebruik om mijn rol in de affaire als onguur, onwaar en duister voor te stellen. Dat heren als Rijkens soms, laat ik het voorzichtig zeggen, van controversiële vrienden en medewerkers gebruik maakten, bevestigt prins Bernhard in zijn autobiografie. Dr. Joseph H. Retinger, Pool, geboren in Krakow, gestudeerd hebbende aan de Sorbonne, vriend van André Gide, François Mauriac en Maurice Ravel, was de eigenlijke grondlegger van de Bilderberg-gedachte geweest. Retinger was een soort eminence grise van Europa, een Talleyrand zonder portefeuille, of wat Ian Fleming zou hebben omschreven met een James Bond. Retinger was in het boek van de prins iemand, die niet terugdeinsde ‘om zijn doelstellingen door middel van afwijkende methoden te bereiken’. Retinger was een vriend van Rijkens. Rijkens bracht Retinger met zijn Bilderberg-gedachte naar Soestdijk. Retinger was bezorgd, zoals prins Bernhard het noemt, ‘over het wassende getij van anti-Amerikanisme in Europa’, en zo zijn de Bilderberg-conferenties tot stand gekomen om gezamenlijk hier iets tegen te ondernemen.Bernhard, Prince of the Netherlands. Pagina 235-239, waar zeer uitvoerig op de heren Retinger (en Rijkens) wordt ingegaan. Verrips was naar eigen zeggen ná een rauwe staat van dienst in het Nederlandse verzet naar Moskou gegaan om de Sovjet-spionnenschool te doorlopen. Aanvankelijk was hij in Azië terechtgekomen om voor het communisme te spioneren. De cia betaalde meer en beter en hij begon het cia-verzet tegen Sukarno op te zetten. Ik ben overtuigd, dat Werner Verrips zowel banden met de cia als met de Nasution-Yani-kant van het Indonesische leger had. De beruchte Dewan Djendral dus. Ambassadeur Zain wilde hem kwijt tijdens de Bunker-onderhandelingen van 1962 in Washington. Ik zette Verrips uitvoerig in Elseviers. De botsing tussen prins Bernhard en Van Roijen enerzijds, en Luns en Lunshof anderzijds, volgde. Verrips liep geleidelijk aan financieel vast. Hofland publiceerde zijn opzienbarende artikel van 25 april 1964 in het Algemeen Handelsblad. Verrips raakte verder in vrille. Van Konijnenburg waarschuwde met bedreigingen op schrift in de hand, de minister van lustitie. Generaal Parman komt Verrips via mij zoeken. Ik verbond de generaal vanuit New York met de villa van Zwolsman in Wassenaar waar Verrips confereerde. Verrips telefoneerde mij in New York waarom Parman hem zocht. Hij is bang. Verrips alarmeerde Hofland, Claessens en Van Eyk dat men hem wilde vermoorden. De volgende dag rijdt Verrips met grote snelheid tegen het viaduct bij Sassenheim. Ik deel de mening van mevrouw Verrips, die nog altijd zegt: ‘Werner was er de man niet naar om moeilijkheden uit de weg te gaan. Hij trad moeilijkheden openlijk tegemoet. Hij had die fatale dag een uiterst belangrijke afspraak in Den Haag.’ Commissaris Noothoorn van de Rijksrecherche was vrijwel onmiddellijk op de plaats van het ongeluk aanwezig, evenals andere hoge politieautoriteiten. Pas na lijkschouwing door dr. Zeldenrust mocht de familie na twee etmalen het stoffelijk overschot zien. ‘Hij had een heel klein gaatje boven zijn oog in zijn hoofd,’ aldus mevrouw Anneke Verrips-Kleinlooh. Hoe het drama-Verrips precies in elkaar gezeten heeft weet niemand. Met dit soort operaties van de inlichtingendiensten is het als met de affaire Dallas, waarbij links en rechts personen, die te veel van de moord op president Kennedy zouden hebben afgeweten, op uiterst mysterieuze wijze om het leven zouden komen. Het aantal onopgeloste moorden in verband met de raadselen rond Lee Harvey Oswald beliep volgens een in het weekblad Newsweek gepubliceerde lijst enkele tientallen. Hofland stelde in Tegels lichten, dat hij de zaak slechts even aanroerde ‘omdat de naam Verrips van tijd tot tijd weer ontdekt wordt in verband met een of andere zaak van geheimzinnig belang.’Tegels lichten. Pagina 62. Ik neem scherp stelling tégen Holland's behandeling van de rol van Werner Verrips, als onzinnig en van geen belang, omdat dit in strijd met de feiten en de waarheid is. Verrips heeft er recht op, dat zou worden vastgesteld of hij bij Sassenheim werkelijk slechts een ongeluk had, en zoals Hofland meent, van pure ellende tegen een pijler van een viaduct is gereden, of dat hij werd vermoord. Zoals president John F. Kennedy er
recht op heeft dat zou worden vastgesteld of hij door Lee Harvey Oswald werd vermoord, zoals het establishment in Washington de wereld zo gaarne heeft willen doen geloven, of dat jfk door Texaanse oliemiljonairs, in nauwe samenwerking met een groep Cubaanse overlevenden van de Varkensbaai-invasie op Cuba,Bij de jongste onthullingen bij het zogenaamde Watergate-schandaal in de Verenigde Staten, waarbij voor president Nixon een situatie in milde vorm van een staatsgreep tegen zijn beleid en zijn Witte Huis-medewerkers is ontstaan, bleken sommige agenten betrokken te zijn, die de escapade tegen Cuba van 1961 hadden geleid. Volgens de officier van justitie van New Orleans, Jim Garrison, in een nos-televisie-interview dat ik met hem had, waren de cia en Cubanen bij de moord in Dallas betrokken. uit de straten van Dallas werd geschoten. Maar over de hinderlaag van Kennedy op 22 november 1963, zegt Hofland thans eveneens: ‘Dat interesseert geen hond in de wereld wie Kennedy heeft vermoord.’Gesprek van Hofland met Carel Enkelaar (nos) en mij in 1972. Ik denk daar anders over. Voor mij had Verrips inderdaad bonafide claims voor bewezen diensten aan de groep-Rijkens op de voorzitter van deze club. Waarschijnlijk beschikte hij over pressiemiddelen, misschien zelfs chantagemethoden, om zijn honoraria betaald te krijgen. Werner Verrips is een unvollendete zaak. Nog in 1965 vertelde de zaakgelastigde van Indonesië in Den Haag, Wiarto, mij: ‘Naast al zijn fantastische verhalen heeft deze Verrips ons goede tips, ook aan onze diplomatieke vertegenwoordiging in Den Haag gegeven. Dit betrof bijvoorbeeld navo-bemoeiingen in Zuidoost-Azië. Eens heeft hij ons de volledige rapporten over een belangrijke navo-vergadering voor tienduizend gulden aangeboden. Hij kon dit voor een laag bedrag doen omdat een lid van de Nederlandse afvaardiging bij de navo geld nodig had gehad om een tweede vrouw te onderhouden.’ Ook Pak Wiarto was ervan overtuigd, dat Verrips een dubbelspion was geweest, die zowel voor de Amerikaanse als de Sowjet-inlichtingendiensten had gewerkt. Sinds de Tweede Wereldoorlog is het wereldje van sensatieverhalen overstroomd geweest met pittige verhalen. Kolonel Rudolf Abel werd ‘geruild’ tegen de boven de Sowjet-Unie neergeschoten U-2 piloot, Gary Powers. In Londen opereerde de Sowjet-agent Konon Trofimovitch Molody als Gordon Lonsdale, die op zijn beurt werd uitgeleverd voor een Britse medewerker van de beruchte Oleg Penkovsky, Greville Wynne. Andere bekend geworden spionnen waren Ivan Egorov, een functionaris verbonden aan de Verenigde Naties en de Italiaan Giuseppe Martelli, die voor het Kremlin agent was. Drie Britten, Burgess, Maclean en Philby verdwenen naar Moskou, toen hun ontdekking als Sowjet-spionnen nabij was. In ernstige twijfel heeft men ook de echtheid getrokken van de in 1970 verschenen zogenaamde memoires van Khrushchev, ondanks een voorwoord van de gezaghebbende Britse journalist Edward Crankshaw. Het boek werd ‘vertaald en geredigeerd’ door Strobe Talbott, en gepubliceerd door Little, Brown and Company, Boston, Toronto. Sukarno en Indonesië komen er niet in voor. Talrijke commentatoren hebben geschreven, dat het een duidelijke vervalsing was. De cia heeft meegedeeld in 1965 niet minder dan 32 vervalste documenten, afkomstig van een speciale afdeling van de Sowjet kgb, compleet met briefhoofden en cia-nummering te hebben ontdekt. Sommige van deze stukken werden te koop aangeboden, andere aan naïeve kranten of journalisten ter beschikking gesteld. Indonesië heeft een beruchte zaak, die van de Gilchrist-brief, gekend. De Britse ambassadeur, Sir Andrew Gilchrist zou hierin over een gesprek met de Amerikaanse ambassadeur Howard P. Jones aan het Britse Foreign Office hebben gerapporteerd over een mogelijke staatsgreep tegen de regering Sukarno ‘met behulp van onze lokale vrienden in legerkringen’. Minister Subandrio maakte de brief tijdens een bezoek aan Caïro, in juli 1965 openbaar, vlak na de mislukte Afro-Aziatische Conferentie in Algerije. Tijdens het in 1966 tegen Subandrio gevoerde proces zei de voormalige vertrouweling van Bung Karno, dat hij de brief als authentiek had beschouwd en op 26 mei 1965 aan de president had doorgegeven. Howard Jones meldde, dat het een ‘slimme vervalsing’ betrof van een zogenaamd door Gilchrist geschreven brief om Sukarno nog eens extra achterdochtig te maken ten opzichte van de Amerikanen, Engelsen en bepaalde legerkringen.’Howard P. Jones, Indonesia: A Possible Dream. Harcourt, Brace, Jovanovich, New York 1971, pagina 377. Sheldon W. Simon rapporteerde, dat Subandrio tijdens zijn proces in 1966 gezegd zou hebben, dat de Gilchrist-brief in circulatie werd gebracht om China aan de verdediging van Indonesië te binden en om Londen ervan te overtuigen, dat een aanval op Indonesië niet slechts op een lokaal conflict zou uitlopen. Dus om te bewijzen dat Indonesië niet geïsoleerd zou zijn bij een conflict met Engeland of Amerika over Maleisië.Sheldon W. Simon, The Broken Triangle, Peking, Djakarta and the pki. The John Hopkins Press, Baltimore 1969, pagina 158. Professor Paul W. Blackstock van de Universiteit van South Carolina heeft er op gewezen, dat bijvoorbeeld de zogenaamde memoires van Maxim Litvinov, voormalig Sowjet-minister van Buitenlandse Zaken absoluut vervalst zijn. Ook de zogenaamde ‘strategische these van maarschalk Bulganin’ zou het werk zijn geweest van vijandige inlichtingendiensten, evenals de zogenaamde memoires van generaal Vlassov, die uit Russische krijgsgevangenen een leger voor Hitler vormde en uiteindelijk werd opgehangen, niet echt zouden zijn. Professor Blackstock heeft bijvoorbeeld aangetoond, dat de zogenaamde ‘neef’ van Joseph Stalin, Budu Svanidze, die fascinerende herinneringen aan de Sowjet-dictator schreef, nooit heeft bestaan. C.L. Sulzberger heeft in de New York Times de in 1929 naar Frankrijk uitgeweken Sowjet-diplomaat, Grigori Bessedovsky aangewezen als de vermoedelijke auteur van een aantal van dergelijke ‘authentieke documenten’. Bessedovsky stelde eens in een brief aan een emigrant uit Polen: ‘Ik schrijf slechts boeken voor idioten. Wanneer ik Stalin uitbeeld
of Molotov in pyjama, wanneer ik de ongunstigste verhalen over hen vertel - het doet er niet toe of zij waar zijn of verzonnen - dan kan men er zeker van zijn dat niet alleen alle intellectuelen in het westen deze verhalen zullen verslinden, maar eveneens de belangrijkste kapitalistische staatslieden, op weg naar een conferentie, zullen mijn boek op het station aanschaffen om er vervolgens in hun pullman-rijtuig over in slaap te vallen... Alah heeft slechts geld beschikbaar gesteld voor de armen, opdat zij die intelligent zijn er gemakkelijk van kunnen leven.’ Sulzberger voegde aan deze passage in de Times toe: ‘Feiten, verdichtsels, halve waarheden en vervalsingen worden door elkaar gemixed bij het vreemde spel van elkaar beconcurrerende inlichtingendiensten en ambitieuze kapitalistische ondernemers. Toen een Amerikaanse militaire attaché in Moskou eens zijn dagboek verloor, gaf de Sowjet-veiligheidsdienst de aantekeningen in boekvorm uit volgepropt met vervalste inlassen, zoals: “Oorlog! Zo spoedig mogelijk! Nu”.’ Voor mij ressorteerde het mysterie Verrips van het begin (de professor) tot het einde (het viaduct bij Sassenheim) onder deze categorie menselijke uitwassen en verworvenheden, waar geen hond, en zeker niet het uiteindelijke slachtoffer zelf, mee gebaat was geweest. Al in februari 1965 werd mijn aandacht gevestigd op een reportage van Gordian Troeller in het Duitse weekblad Der Stern, die bij terugkomst uit Djakarta constateerde, dat in Indonesië een staatsgreep in de lucht hing. ‘De Amerikaanse geheime dienst zoekt de juiste figuren, die Sukarno zullen moeten aflossen. Er wordt keihard onderhandeld. Zowel in Tokio, in Hongkong, als in Djakarta. Er is veel geld beschikbaar voor de heren officieren, maar ook miljarden voor uitrusting en de verdere uitbreiding van het leger wordt aangeboden. Dat zijn tenslotte argumenten die fetisjisten van een uniform of een hogere militaire rang moeilijk zullen kunnen weerstaan - er zou dus wel eens spoedig een staatsgreep in Indonesië kunnen komen.’ Troeller vervolgde: ‘Misschien lijken mijn veronderstellingen uit de lucht gegrepen, maar tenslotte kom ik er net vandaan. Ik ken dat soort situaties maar al te goed. Indertijd, toen de minister-president van Iran, Mossadegh werd afgezet en de Sjah weer op zijn troon mocht zitten, was ik ook in Perzië. Ook daar opereerde de cia en met zeer veel geld. De keizer-getrouwe officieren namen zich zelfs niet de moeite om van de cia ontvangen dollars in het buitenland om te wisselen. Zij betaalden er in Teheran hun taxi's mee.’ Der Stern voegde er de informatie aan toe, dat bij de putsch in Iran
een mooie vrouw achter de schermen een hoofdrol had gespeeld. Namelijk prinses Aschraf, de tweeling-zuster van de Sjah. Zij voerde besprekingen en ontmoette de toenmalige chef van de cia, de heer Allan Dulles in het geheim, in Zwitserland, en ook aan de Rivièra. ‘Zij heeft mij hier persoonlijk over ingelicht, althans nadat het gevecht was gewonnen,’ aldus de Duitse journalist. Troeller meldde verder dat in Djakarta in 1965 een beeldschone vrouw in het middelpunt van de belangstelling stond. ‘Alléen zijn de rollen hier omgedraaid. Dewi Sukarno staat niet in contact met de cia, maar wordt juist door de Amerikaanse geheime dienst zwaar geschaduwd.’ Want, meende de Stern-reporter, terwijl de Amerikanen een dollar-offensief onder hen vijandig gezinde officieren hebben geopend, zou Sukarno via de charme van Dewi een tegen-offensief in Frankrijk en Japan hebben gelanceerd. Zowel de regering in Tokio als in Parijs zouden niet gaarne een pro-Amerikaans Indonesië in de plaats zien komen van een niet aan dollars gebonden Djakarta. Dewi's persoonlijke vriendschap met Edmond baron de Rothschild, een bankier uit de onmiddellijke omgeving van Georges Pompidou, dateert uit Dewi's reis in 1965 naar Parijs, Genève, Rome en Wenen. Ik neem aan dat Dewi deze en andere details in haar eigen boek zal toelichten. Bung Karno voorzag als gezegd in 1957 tijdens gesprekken met de Amerikaanse auteur Louis Fischer de mogelijkheid van een staatsgreep tegen het wettige gezag door hoge officieren van het leger. Pas in 1965 zouden de jarenlange sluimerende en steeds ambivalentere betrekkingen tussen een sector van het leger en president tot een explosie komen, waarbij niet alleen politieke, ideologische, economische en financiële, maar ook godsdienstige factoren een rol speelden. Ik denk bijvoorbeeld aan het antwoord van generaal Nasution, toen ik hem in 1966 de vraag stelde, hoe hij de leiding van de staat zonder Bung Karno zag: ‘Geen mens is onmisbaar. God is de almachtige.’ De spanningen begonnen eigenlijk al meteen na de soevereiniteitsoverdracht in 1949. Bij de poging van kapitein Westerling om de regering Sukarno in februari 1950 omver te werpen waren reeds direct hoge Indonesische officieren en politici betrokken, zoals de Sultan van Pontianak, een door De Telegraaf dikwijls beschreven ‘groot vriend van Nederland’. In 1952 bracht Nasution's Bonapartisme hem ertoe de kanonnen van het leger op het presidentiële paleis te zetten. Bung Karno kwam naar buiten, hield een kalmerende redevoering en men ging rustig naar huis. Er werd niets opgelost. De onrust in het leger zou voortduren en gestadig toenemen. Vrijwel onmiddellijk na aankomst in Djakarta werd mijn aandacht op het verzet en subversieve acties van hoge officieren gevestigd, toen ik op 12 december 1956, 's avonds om 19.30 uur premier Ali Sastroamidjojo
in het parlement een opsomming hoorde geven van de verschillende affaires rond opstandige kolonels. Voordien waren er samenzweringen in 1950, 1952 en 1955. Volgens premier Ali waren de kritieke dagen in 1956 13 augustus en 5 oktober geweest. Deze laatste datum was een geliefkoosde dag voor dit soort activiteiten omdat zij samenviel met de Indonesische Legerdag. Pak Ali gaf het parlement nauwkeurig inzicht over hoe rebellerende officieren, ditmaal onder aanvoering van een kolonel Zulkifli Lubis op 16 november 1956 een putsch hadden willen doen plaatsvinden. ‘Om 03.00 uur die ochtend naderde inderdaad een eenheid van de rpkadRegimen Pasukan Kommando Angkatan Darat. de hoofdstad. Om 03.30 uur zouden een aantal top-generaals van het opperbevel worden gearresteerd en uit hun ambt worden gezet. Indien nodig zou bloedvergieten bij het arresteren van de legerbevelhebber, Nasution en leden van diens staf niet behoeven te worden vermeden,’ aldus de bij Lubis gevonden instructies en documenten. ‘Daarna zouden leden van het kabinet en verscheidene politieke leiders moeten worden gearresteerd. Het parlement diende te worden ontbonden en in de hoofdstad zouden tenminste voor enige tijd terreuracties worden gehouden.’ Premier Ali wees erop dat volgens de plannen van de opstandige officieren president Sukarno daarop gedwongen zou worden zich bij de wil van de junta neer te leggen en zich bij besluiten van het nieuwe militaire bewind aan te passen. Wanneer men de verklaring van premier Ali Sastroamidjojo - een 18 pagina's tellend document - uit 1956 nog eens bestudeert is het duidelijk dat wat op 1 oktober 1965 in Indonesië plaatsvond voor president Sukarno noch onverwacht kwam, noch iets nieuws onder de zon betekende, want in feite ontrolde de staatsgreep van hoge legerofficieren zich in 1965 volgens het vaste patroon van het reeds in 1956 door de regering onderschepte plan van Lubis en consorten. Uiterlijk leek 't misschien of de cia er noch in 1956, noch in 1965, aan te pas kwam en dat men dus zuiver met een gevecht van officieren onder elkaar had te maken. Wanneer men hier dan de uitdrukkelijke verklaringen van Werner Verrips tegenover stelt, die al in 1950 voor de cia in Indonesië bezig was, moet men stellen, dat een intern legerconflict tussen hoge officieren, steeds vergezeld ging van een professionele begeleiding door de altijd aanwezige, tot subversieve daden maar al te gaarne bereid 
zijnde, cia, die van den beginne, à la Luns, Sukarno liever had zien gaan dan blijven. Hoe meer trouwens bekend wordt over de staatsgreep van 1967 in Griekenland, en het afzetten van koning Konstantijn ii in ruil voor kolonel Papadopoulos, hoe duidelijker het wordt dat de cia ook dáar volgens het Djakartaanse stramien van 1965 te werk is gegaan. Pas op 1 juli 1973 meldden de London Observer en de New York Times definitief dat Papadopoulos een zetbaas voor de Amerikanen was. De nieuwe Griekse leider zou door de Amerikanen worden gechanteerd, omdat Washington bewijzen zou hebben van diens collaboratie met de nazi's in de Tweede Wereldoorlog. De Amerikaanse ambassadeur in Athene, Henry J. Tasca gaf thans vrolijk toe, dat het nieuwe Griekse regime ‘de meest anti-communistische groep bewindhebbers is die men in de wereld zou kunnen vinden.’ Honderden agenten van de Griekse geheime dienst, kyp, werden
in de vs voor de coup opgeleid. Papadopoulos diende enkele jaren als liaison officier tussen de kyp en de cia. ‘George (Papadopoulos) leidt het beste Griekse bewind sinds Pericles,’ aldus Washington, waar uiteraard de naam Walt W. Rostov ook niet ongenoemd bleef bij het reconstrueren van een staatsgreep tegen de Griekse koning. Aanvankelijk speelden de Griekse kolonels de Suharto-dans, door Konstantijn in de waan te laten dat het een noodzakelijke tijdelijke maatregel betrof, zodat de koning zelf het kolonelsregime de ambtseed afnam. Nu is per zogenaamd referendum Griekenland een Republiek geworden en Konstantijn ii permanent, als Sukarno in Indonesië, weggemasseerd. Op 17 augustus 1964 had Sukarno bij zijn jaarlijkse troonrede, een verhaal van 21 000 woorden, dat drie volle uren in beslag nam om voor te lezen, aangekondigd dat Indonesië in haar buitenlandse politiek naar een alliantie streefde met China, Noord-Korea, Noord-Vietnam en Cambodja. Sukarno keerde zich in felle bewoordingen tegen de imperialistische krachten in Vietnam en Maleisië. Hij citeerde Mussolini's credo Vivere Pericolosamente,Gevaarlijk leven. en zei dat het hem niets kon schelen of de wereld verontwaardigd was over het Indonesische standpunt. Voor de geobsedeerde en wankel geïnformeerde Amerikanen was Sukarno's redevoering van 17 augustus 1964 het beslissende signaal dat er rood gevaar dreigde in Djakarta. De grote Bung was nu werkelijk communist geworden. De beruchte ‘dominotheorie’, waar Dean Rusk en de Bilderberg-heren fervente aanhangers van waren, namelijk, als Vietnam in ‘rode’ handen zou vallen, dan zouden vervolgens, Cambodja, Laos, Burma, Thailand, Singapore en Maleisië de verkeerde kant op gaan, vierde hoogtij die dagen. ‘Viel’ éen land, dan zouden alle staten van Zuidoost-Azië naar de rode verdoemenis gaan. Jarenlang hebben de Amerikanen dit irreële gebazel voor waar aangenomen. Wat Norodom Sihanouk eens tot de opmerking bracht: ‘In feite zijn de Amerikanen de voornaamste communisten-promotors in Azië.’ Zelfs usa-ambassadeur Jones, die enig begrip voor Sukarno's denken en wezen kon opbrengen, liet zich in 1965 met het getij meeslepen en constateerde dat de groei van de pki gelijk stond met een ‘op straat losgebroken tijger’. Bung Karno zat boven op die tijger en zag geen kans meer om er tijdig af te springen. Ik ben er diep van overtuigd, dat dit beeld onjuist was. Madame Dewi heeft het in een interview in De Telegraaf eens gezegd, ‘Sukarno is een man met onwrikbare principes.’ Niemand, ook de pki niet, zou deze idealen en principes, die in Sukarno's persoonlijkheid diep geworteld en verweven waren sinds de eerste dagen van zijn strijd voor de vrijheid, kunnen breken. Ook de Suharto-kliek niet, die aanvankelijk wel geprobeerd heeft Bung Karno's inzichten gewijzigd te krijgen.
Sukarno was voor alle partijen onomturnbaar. Misschien is ook om die reden Suharto's reserve en zekere minachting voor Sukarno overgegaan in diepe haat. De jonge Suharto kon de oude zieke president niet aan. Hij kon hem alleen laten treiteren en als een misdadiger laten behandelen. Zoals Khrushchev eens uitriep, ‘I will remain a Communist, until the shrimps learn to whistle,’ zo bleef Sukarno tot het einde van zijn jaren een niet te vermurwen Pantjasilist! Madame Dewi gelooft in retrospect trouwens, dat zowel Nasution als Suharto mogelijk Bung Karno trouw zouden zijn gebleven, wanneer zij het gevoel hadden gekregen door Bapak te worden vertrouwd. Juist omdat het steeds duidelijker werd, dat de president hen wantrouwde zou de breuk eind 1965 volkomen en onherstelbaar worden. Mijns inziens wantrouwde Bung Karno beide generaals terecht, vooral Suharto, omdat zij Sukarno niet konden en niet wilden volgen in zijn naar links buigende route voor de Indonesische revolutie. Er waren slechts zeer weinig invloedrijke Amerikaanse diplomaten die genuanceerd over Sukarno dachten, zoals bleek uit een vraaggesprek voor televisie met Averell Harriman, onderminister voor Zuidoostaziatische aangelegenheden tijdens de regering-Kennedy. Toen de commentator aan Sukarno refereerde als communist, snauwde Harriman terug: ‘Hij is geen communist. Hij is een nationalist!’Roger Hilsman, To Move a Nation. Doubleday, 1967. Pagina 378. Maar tenslotte maakt in de Verenigde Staten niet de regering of het ministerie van Buitenlandse Zaken uit of er elders in de wereld zou moeten worden ingegrepen, maar de cia. Zo deelde Dean Rusk eens op een persconferentie officieel mee dat geen Amerikaanse piloten bij de opstand in de Congo tegen de regering Lumumba waren betrokken, terwijl hij twee dagen later zijn verklaring moest terugnemen en toegeven er niet van op de hoogte te zijn geweest, dat de cia wel degelijk met piloten in de Congo opereerde. Het beruchtste geval heb ik zelf meegemaakt en kunnen aanschouwen, toen de Amerikaanse ambassadeur bij de uno, Adlai Stevenson, op 15 april 1961 plechtig in de Veiligheidsraad verklaarde, dat de Amerikanen en de cia onder geen beding bij de invasie op de Varkensbaai in Cuba waren betrokken! Stevenson wist het werkelijk niet. Ik heb later de landingsplaatsen op Cuba bezocht en het effect van die cia-operatie op de plaatselijke bevolking en het uiterlijk van de omgeving kunnen constateren. Als ik deze regels schrijf verschijnt in de New York Times een onthullend bericht, dat nu, in 1973 pas bekend zou worden dat Amerikaanse lange-afstandbommenwerpers lang vóor Nixon de oorlog aan het koninkrijk Cambodja verklaarde, massale aanvallen op het grondgebied van Sihanouk uitvoerden. Toen dit gebeurde en Sihanouk heftig tegen deze bombardementen in flagrante strijd met de internationale rechtsorde en het Handvest van de Verenigde Naties protesteerde, ontkende het Witte Huis en de Amerikaanse regering glashard, dat Sihanouk de waarheid sprak. Adolf Hitler viel ook andere landen zonder voorafgaande oorlogsverklaring binnen en verklaarde dan dat het noodzakelijk was voor de handhaving van een Lebensraum voor nazi-Duitsland, de geëikte uitvlucht, die oorlogsmisdadigers hanteren om hun immorele, illegale daden schijnbare dekking en wettigheid te verlenen. Nixon's Lebensraum strekt
zich uit tot alle hoeken van de aarde. Toen de Sowjet-Unie Tsjechoslowakije binnenviel was Nederland te klein voor verontwaardiging. Maar wanneer Richard M. Nixon 14 maanden lang het koninkrijk Cambodja bombardeert, zonder voorkennis van het Amerikaanse Congres, het Amerikaanse publiek, de vice-chef-staf van de luchtmacht, of zelfs de burgerlijke autoriteiten onder wie de luchtmacht ressorteert, dan hoort men hier geen kik van protest. Wanneer Nixon, in strijd met specifieke wetgeving, door het Congres aangenomen en bekrachtigd, door de president zelf notabene ondertekend, zijn leger opdracht geeft in strijd met eigen wetten militaire invallen in het koninkrijk Laos uit te voeren, dan komt men daar geen luid en duidelijk afkeurend hoofdartikel in De Telegraaf over tegen. Dank zij de kwesties van de Pentagon-rapporten - de geheime documenten betreffende de oorlog in Vietnam die door Daniel Elsberg naar de pers werden uitgelekt om de illegale handelwijze der Amerikaanse regering publiekelijk aan de orde te stellen - en de Watergate-affaire - het schandaal waarbij in opdracht van het Witte Huis en Nixon een inbraak werd gepleegd in het Washingtonse Watergate Hotel waar het hoofdkwartier van de Democratische partij was gevestigd bij de presidentsverkiezingen van 1972 - is de westerse alliantie door het oog van de naald gekropen. Het aan het licht komen van deze twee drama's heeft voorlopig voorkomen, dat de Verenigde Staten in handen van een neo-fascistische kliek regeerders zou vallen, een situatie waartegen senator J. William Fulbright sedert jaren heeft gewaarschuwd.Zie ook: Senator J. William Fulbright, The Pentagon Propaganda Machine. Liveright Publishers, New York 1970. West-Europa zou in dit stadium vooralsnog tegen een dergelijk politiek gedegenereerd Amerika in opstand zijn gekomen. De werkende en levende wetten en idealen, de Amerikaanse democratie zelf, schijnt een scheuring 
in de alliantie voorlopig te hebben afgewend. Intussen kwamen de aangebrachte correcties in Washington voor vele landen en regeringen in de wereld te laat. Indonesië en geheel Zuidoost-Azië zijn bijvoorbeeld al vele jaren het bloedige slachtoffer van ongecontroleerde Amerikaanse interventies, waarbij de cia altijd wel weer handlangers of afvallige generaals wist op te sporen, die bereid bleken voor veel geld het verraderlijke spel van de macht aller machten in de wereld te willen meespelen. Nu lijden deze volken - zoals in onze eigen alliantie het Griekse volk - van de Mafiapraktijken van de officiële Amerikaanse regering, waar zelfs het eigen Amerikaanse volk of het Congres geen werkelijke vat op schijnt te hebben. Sukarno was in 1965 op volle toeren bezig om de massa van zijn volk tot een verhoogd bewustzijn, tot het ontwikkelen van eigen creatieve krach-ten en energie op te vijzelen. Hij trachtte het verder ontwikkelen en moderniseren van de Indonesische samenleving te bewerkstelligen. Ook Gamal Abdel Nasser stelde in zijn Philosophy of the Revolution,Gamal Abdel Nasser, Philosophy of the Revolution. Book I, Mondiale Press, Cairo.: Ieder land op aarde ondergaat twee revoluties: de politieke revolutie, waarbij het recht tot zelfbeschikking wordt teruggenomen, hetzij van een opgedrongen despoot hetzij van het verwijderen van een agressief leger, dat zonder toestemming het vaderland heeft bezet. De tweede revolutie is een sociale omwenteling, waarbij de klassen in de maatschappij onderling strijden totdat rechtvaardigheid voor alle burgers zal zijn verkregen en de levensomstandigheden zich zullen hebben gestabiliseerd.’ Dit soort uitspraken zei Amerikanen niets. Men had in Washington precies een even gruwelijke pest aan Nasser als aan Sukarno, of de hele groep van Afro-Aziatische leiders, die in Bandung en Belgrado bijeen kwamen om een eerste stap te doen naar een gezamenlijk front tegen wat Harvard's Noam Chomsky eens heeft omschreven als de ‘verachtelijke houding’Noam Chomsky, Problems of Knowledge and Freedom. Fontana/Collins 1972. Pagina 55. van de rijke club van landen jegens de Derde Wereld. Zonder in een dissertatie te vervallen over de rol van de media in deze deplorabele situatie, moet gewezen worden op de primitieve programmering en het dikwijls pover ‘ingelicht’ zijn van de gangmakers in de rijke club van landen. Dit gold betreffende Indonesië beslist niet alleen voor Den Haag. Ik herinner mij een fraai voorbeeld van een verachtelijke uitspraak door een zuidelijk lid van het Amerikaanse Congres gedaan, die op 17 juni 1962 verklaarde: ‘Ik zou nog liever met een ratelslang uit Texas te maken hebben, dan met een communist. Vergeleken bij iedere echte communist was Adolf Hitler een padvinder.’ Het enige wat in de v.s. nodig was om de publieke opinie achter een ingrijpen door de cia, met mensen, dollars, of bommenwerpers in Indonesië te krijgen, was juist om wat onder Sukarno's leiding gebeurde als een links en communistisch gerichte revolutie af te schilderen, want dan ging men er immers mee akkoord dat een contra-revolutie ten koste van miljarden werd ontketend en bevorderd? Ambassadeur Howard P. Jones en onder-minister van Buitenlandse Zaken, Roger Hilsman geven in hun memoires tal van voorbeelden, waarbij leden van het Amerikaanse Congres zich de meest onzinnige uitspraken over Sukarno permitteerden. Zo stelde de republikein, William S. Broomfield in het Congres, dat Sukarno ‘een despoot’ was, ‘een Hitler’, en ‘een internationale jeugd-delinquent’. Broomfield legde deze verklaring nog liefst af in de commissie voor Buitenlandse Zaken van het Huis van Afgevaardigden, de Amerikaanse Tweede Kamer. De Haagse fabeltjes-vertellers hadden bepaald steun elders in de westerse wereld. Er was beslist reden te over om Bung Karno voor de gang van zaken in Indonesië vooral ná 1959 in verscheiden sectoren te bekritiseren. Hij nodigde tot kritiek uit. Hij gaf de voorkeur aan een woordenstrijd, een fair twistgesprek. Maar waarom moest een republikeinse senator, Peter Dominick in de Amerikaanse senaat Sukarno een ‘bandiet’ noemen? Waarom moest de democratische senator Wayne MorseOverigens anderzijds een ijverige senator, met wie ik geregeld in contact heb gestaan in verband met mijn reizen naar Cuba, toen hij voorzitter van de Senaatscommissie voor Latijns-Amerika was. zeggen: ‘Sukarno is een corrupte man, die in éen bed met de communisten zou liggen, wanneer Amerikaanse dollars hem hier niet van af zouden houden!’ Morse
stelde Bung Karno als een kameleon voor. De Amerikaanse pers drukte al die onzinnige verklaringen in vette koppen in de kranten en de publieke opinie dreef in de Verenigde Staten steeds verder van de werkelijke toestand af. Geen wonder, dat vele niet beter wetende Amerikanen dikwijls hun regering bij het organiseren van misdaden elders in de wereld steunen. Men wordt jaren lang van te voren gehersenspoeld. Alles wat Sukarno deed of zei werd eigenlijk door de meeste westerse media stelselmatig en opzettelijk verdraaid. Toen hij bijvoorbeeld in het bijzijn van ambassadeur Howard P. JonesOp 25 maart 1964. uitriep: ‘Loop naar de duivel met Amerikaanse dollars!’ rapporteerde de Amerikaanse pers, dat de Indonesische president de ambassadeur letterlijk had bedreigd. Jones ontkende dit later in zijn memoires: ‘Met al zijn fouten was Sukarno er echt de man niet naar om opzettelijk de vertegenwoordiger van een andere mogendheid in verlegenheid te brengen.’Indonesia: A Possible Dream. Idem, pagina 322. De rol van een belangrijk deel van de Amerikaanse pers, een land dat nog altijd bezaaid is met Telegrafen en achtergebleven ultra-rechtse commentatoren, kan bij de behandeling van Indonesië en Sukarno als primitief worden omschreven. Zo berichtte Robert Ruark, een invloedrijk scribent over Bung Karno: ‘Deze gemene, kleine man, die op slinkse manieren aan de macht wist te komen, die met eerbetoon in ons land en op het Witte Huis werd ontvangen, zoals wij steeds weer aan de macht gekomen bus-chauffeurs begroeten in een vlaag van wonderlijke onzin, dat wij dan het recht van zelfbeschikking noemen.’ De Philadelphia Inquirer, een illuster dagblad uit Pennsylvania, waarvan de hoofdredacteur door president Nixon tot ambassadeur in Londen werd benoemd, dit volgens de corrupte Amerikaanse praktijk, dat rijkaards, die belangrijke geldschenkingen aan de partij doen, beloond zullen worden met dergelijke posten, stelde, dat Sukarno alléen maar kans had gezien staatshoofd van Indonesië te worden, ‘omdat de Amerikanen hem daarbij steun, lees dollars, hadden geschonken.’ Polybius waarschuwde reeds vele jaren voor de christelijke jaartelling, dat schrijvers al genoeg fouten maakten uit ‘onwetendheid’. Hij hoopte, dat historici daarentegen zouden vermijden iets te melden, dat in strijd met de feiten zou zijn. Ambassadeur Zairin Zain werd eens zo boos over de schandalige teksten in Amerikaanse kranten, dat hij tegen journalisten in Washington uitriep: ‘U kunt het oneens zijn met ons, maar u hebt niet het recht ons te beledigen. U vertegenwoordigt een machtig en rijk land, maar dat geeft u niet het recht ons staatshoofd aan de hand van onwaarheden te belasteren en beledigen.’ In zijn biografie zei Sukarno tegen mevrouw Adams, dat toen hij zijn ideeën over Demokrasi Merpimpin ontvouwde, de Amerikaanse pers hem onmiddellijk bestempelde als ‘een vette communist’. Tegenover Louis Fischer beklaagde Sukarno zich over een omslag-artikel in TimeTime, 10 maart 1958. en zei: ‘Ik zal er geen commentaar op geven, maar zeg mij, Louis, waarom schilderen zij mij als een monster af?’The Story of Indonesia. Idem, pagina 150. Voor mij is het dikwijls maar al te duidelijk, waarom westerse media een dikwijls verfoeilijke reputatie in de rest van de wereld hebben. Er wordt maar raak gedrukt, waar of niet waar, waarbij de waarheid wordt opgeofferd aan de verkoop van het
nummer of koude oorlog-belangen. Hierbij moet eraan worden herinnerd, dat de fameuze uitspraak dat waarheid het eerste slachtoffer bij ‘oorlog voeren’ alleen maar een cliché is geworden vanwege de juistheid van die uitspraak. In de vijftien jaar dat ik in Amerika woon is mij voortdurend bij gesprekken met collega's op het hoofdkwartier van de Verenigde Naties of in Washington opgevallen, dat de meeste van hen onjuiste artikelen schrijven, omdat zij gedurende hun carrière te weinig mobiel op globale schaal zijn geweest. Men heeft te weinig praktijkervaring. Iedere journalist, die gedaan zou hebben wat ik deed, in Rome op Sukarno af stappen en naar Indonesië reizen, zou op den duur over deze onderwerpen hebben moeten gaan schrijven zoals ik doe. De senatoren Morse of Dominick, de journalist Ruark, praatten anderen na, die er belang bij hadden onware vertelsels te doen circuleren. Voor het overgrote deel is wat ik deze jaren over Sukarno of Indonesië heb gelezen danook onwaar. ‘Waar komen juiste (correcte) ideeën vandaan?’ schreef Mao. ‘Vallen zij uit de lucht? Nee. Zijn zij een onverbrekelijk deel van ons denken? Nee. Zij vinden hun oorsprong in sociale ervaringen uit de praktijk en alleen daar. Zij ontstaan uit drie verschillende soorten van sociale praktijk: de strijd om produktie: de klassenstrijd en het wetenschappelijk onderzoek. Het is de mens als sociaal wezen, dat zijn denken bepaalt.’Mao Tse-tung, Where Do Correct Ideas Come From? Foreign Language Press, Peking, mei 1963. Voilà. Ook van dit denken en redeneren hadden elitaire Congresleden en journalisten in het politiek prollerige Amerika geen kaas gegeten. Voor hen waren Sukarno, Nasser, Nkrumah, Ben Bella, Castro, Goulart, Allende, of de goede Sihanouk, rode despoten, ergere boosdoeners dan Hitler, fellow-travellers van het internationale communisme, die zonder verwijl ondermijnd en liefst weggewerkt dienden te worden. Het verbaasde mij danook niet meer om ons nationale orakel in buitenlandse wijsheid, mr. G.B.J. Hiltermann, na terugkeer uit Peking, negen jaar te laat, op de televisie te horen zeggen, dat Norodom Sihanouk een vreemd en gek mannetje was dat aan een ondefinieerbare ziekte zou lijden. Had de laatkomer Hiltermann soms ook tien dagen vergeefs in Peking op de gang gewacht om de moedige Sihanouk te spreken te krijgen, zoals hij indertijd Sukarno in Rome ‘misliep’? Het is Washington en de cia in eerste instantie aardig gelukt de meeste van de ‘folkwar’ leiders in de Derde Wereld afgezet te krijgen. Amerika heeft zeker de klad weten te brengen in de verwoede pogingen van Sukarno en anderen om de nefos-landen in éen hecht blok bijeen te brengen. Al is het Cambodiaanse cia-avontuur op het moment dat ik deze reportage schrijf nog allerminst beslist. Pnom Penh is door de Rode Khmer omsingeld en de terugkeer van Sihanouk is denkbaar. Oh wee, de dag, waarop om met Noam Chomsky te spreken, het ‘ongegeneerde, misdadige, onrechtvaardige ingrijpen’ van de rijke club van vaderlanden elders in de wereld zich zal wreken! Eens zullen de werkelijke rekeningen worden vereffend! Nu concentreren Washington en de cia zich nog op het wel of niet veroveren van Saigon, Vientiane of Pnom Penh. In het jaar 2.000 zal de planeet drie maal zoveel armen als rijken tellen. Dan zullen de 4,5 miljard mensen in de landen van de Bandungen-Belgrado-groep een gemiddeld 
jaarlijks verbruik van 300 dollars per
persoon hebben. De bevoorrechte landen zullen in het jaar 2.000 twintig tot dertig maal zoveel opmaken en verkwisten dan de arme landen, de ontwikkelingslanden. Dit zijn de vraagstukken, waar Washington en de cia zich dringend mee zouden moeten bezig houden, want, en dat vergeten de Amerikanen, er is, zoals men in India zegt, maar éen waarheid, ook al geeft men haar duizend namen! Washington was in 1965 in rep en roer. Men had Sukarno veel te lang getolereerd. Nu was het wellicht te laat om Indonesië voor de rode ondergang te behoeden. Eindelijk werd het groene licht gegeven. Het plan dat Ujeng Suwargana al in 1962 had aangekondigd, en Werner Verrips in 1963 uitvoerig en gedetailleerd in zijn rapport had gezet, zou eindelijk worden uitgevoerd. Ook de plannen van de al vele jaren ondergedoken conspirator kolonel Zulkifli Lubis werden uit vergeelde dossiers te voorschijn gehaald. Washingtons geduld met Sukarno was op. Hij moest nu definitief verdwijnen. De Amerikanen of de beruchte cia begrepen ook wel, wat Lenin eens had gezegd, dat ideeën fataler en gevaarlijker konden zijn dan kanonnen, een waarheid als een koe was. Bovendien hebben ideeën dikwijls snelle voeten. Sukarno's nasakom synthese van nationale krachten of zijn steeds nauwere betrekkingen met China, zijn revolutionaire opstelling in Azië in het algemeen, behoorden voor de kliek in Washington, die hem al evenmin kon volgen als een belangrijke groep Indonesische generaals en politici, tot de meest gevaarlijke pijlen, die in 1965 in Azië konden worden afgevuurd. Het Sukarnisme diende te worden opgeblazen. Zoals steeds bij hachelijke coup ondernemingen werd de publieke opinie voorgeconditioneerd. Time Magazine leverde die dagen opnieuw een uniek voorbeeld van communistenfobie-journalistiek. 6 augustus 1965 meldde dit blad, dat Indonesië twee miljoen geregistreerde communisten telde. Dat was acht weken vóor de coup. Ook de New York Times kon die dagen nog niet anders doen dan weergeven wat pki-secretaris-generaal Aidit in een interview in augustus 1965,
uitdrukkelijk had gezegd. Namelijk: dat zijn partij noch Moskou, noch Peking zou volgen, maar haar eigen gedragslijn zou bepalen, ‘omdat niemand beter weet dan wij Indonesische communisten zelf, wat goed is voor het land.’ Eén jaar later, toen Time wilde bewijzen dat het zeer noodzakelijk was dat Sukarno verdween en definitief vervangen werd door generaal Suharto, zou de aanhang van de pki in Sukarno's dagen tot 3 miljoen partijleden en 14 miljoen pki-arbeiders en leden van rode jeugdorganisaties zijn geweest: dus een totaal van 17 miljoen communisten!Time Magazine, 15 juli 1966. Pagina 32. Enkele van de voornaamste pki organisaties waren de sobsi (arbeiders), bti (boeren), lekra (artiesten), perbepsi (voormalige strijders voor de onafhankelijkheid), gerwani (vrouwen) en pemuda rakjat (jeugd). In 1969 publiceerde Time een geheel ander cijfer. Het blad toonde een lijst van 45 200 000 miljoen communisten in de wereld over 88 partijen verdeeld. Hierop kwam Indonesië na het massale bloedbad aangericht door de Indonesische generaals voor met 5 000 partijleden. Verder zouden er geen communisten meer over zijn in Indonesië.Time Magazine, 13 juni 1969. Pagina 28. Ik vroeg de redacteuren van Time om mij uiteen te zetten wat volgens hen met de verdwenen 16 995 000 Indonesische communisten gebeurd kon zijn. Het antwoord dat ik ontving spreekt voor zichzelf. (Zie Appendix XI.) Dit soort anti-propaganda in een invloedrijk blad als Time, dat tenslotte over de hele wereld in tal van edities werd verspreid, diende in feite slechts de necolimSukarno's samenvattende term voor Neo Colonialism and Imperialism. De term necolim zou het eerst door generaal Yani zijn gebruikt. belangen en de necolim pers en droeg door haar tendentieuze en onware teneur nauwelijks bij tot een snelle verbroedering van de mensheid, die in dit late uur van steeds meer opeengepakte mensenmassa's immers zo dringend noodzakelijk was en is. Bung Karno keerde zich dan ook fel tegen de necolim manipulaties, vooral omdat men deze tot zijn eigen onmiddellijke omgeving uitbreidde. En terwijl uitspraken over hem zelf of Indonesië van westerse, ook Nederlandse,Zie de memoires van bijvoorbeeld Gerbrandy en Drees. De heer Willem Drees (sr.) liet zich in 1973 tegenover Amsterdamse studenten dermate laatdunkend uit over Sukarno, dat hij later deze studenten zowel schriftelijk verzocht en telefoneerde om hun dringend te verzoeken, wat hij had gezegd niet openbaar te maken. ‘Niets dan goeds over de doden!’ aldus Drees. Maar zo schrijf je geen geschiedenis. staatslieden kant noch wal raakten, en de pers zonder enige zelfbeperking en discipline er op los fantaseerde gebeurde in omgekeerde richting allerminst hetzelfde. Toen bijvoorbeeld in juni 1956 het schandaal Greet Hofmans rond koningin Juliana voorpaginanieuws in de wereldpersVooral westerse kranten gingen zich te buiten aan beledigingen en insinuaties jegens het Nederlandse koningshuis. Ook H.J.A. Hofland groef deze penibele affaire weer op in zijn in 1972 verschenen Tegels lichten, temeer teleurstellend, omdat hij blijk gaf de insides van die zaak niet te kennen. was, reisde ik met Sukarno en diens gezelschap per speciale trein door Italië. Onmiddellijk gaf de president zijn minister van Buitenlandse Zaken, Roeslan Abdulgani, opdracht een verzoek aan de Indonesische hoofdredacteuren te telegraferen om de kwestie zo min mogelijk aan te roeren. Er is in Indonesië nauwelijks of niets over de affaire-Hofmans geschreven. Maar, o wee, als men bei uns de Bung op een of andere manier door het slijk kon halen, werd er geen gelegenheid ongebruikt gelaten. ‘Wij hebben een politiek geschil met Nederland,’ zei Pak Roeslan mij, ‘wij komen niet aan uw koningshuis.’Tot niet geringe verbazing van velen verklaarde prins Bernhard tijdens de feestelijkheden ter gelegenheid van het 25-jarig regeringsjubileum van H.M. de Koningin bij een lunch in Tilburg op 4 september 1973: ‘De koningin en de familie hebben gisteren en vandaag kunnen constateren, dat zij gelukkig hier even bemind zijn als in Indonesië.’ Ook binnenlands-politiek had men in Indonesië grote moeite om als Sukarno, de pki als wettige politieke partij te aanvaarden. Abdulgani herinnert zich Sukarno in dit opzicht als un père terrible. Tijdens een vergadering van politici op het paleis in de zestiger jaren, waarbij aanwezig waren Wilopo (pni), Sakirman (pki), Idham Chalid (Natadal Ulama), Arudji (pssi) en hijzelf, stelde Wilopo wijzigingen voor in een te vormen nationaal-politiek eenheidsfront, wijzigingen uiteraard ten gunste van de pni en ten nadele van de pki. Lachende onderbrak de president de discussie en zei: ‘Ja, Wilopo, ik ken jou en ik weet hoe jij denkt. Jij wilt de pni natuurlijk meer zetels toekennen. Jij bent als Roeslan, die ook van mening is dat alles wat ik doe de pki ten goede komt en de positie van de pni schaadt.’ En zich daarop tot Sakirman (pki) wendende: ‘Deze heren zijn van mening dat de pki mijn aangenomen zoon is, en mij dierbaarder zou zijn dan mijn eigen kind...’Sukarno richtte 4 juni 1927 zijn eigen kind de Partai Nasional Indonesia (pni) op. Roeslan gaf het volgende commentaar: ‘U kunt zich onze verlegenheid voorstellen! Waarom moest hij die opmerking, gericht tegen zijn eigen pni, maken in het bijzijn van andere politieke leiders, en vooral in het bijzijn van de pki? Maar dat was typisch Sukarno. Hij kon “een verschrikkelijke vader” zijn.’ Voor mij geeft dit ‘incidentje’ naar Roeslan's eigen woorden precies weer met welke moeilijkheden Bung Karno bij de opbouw van een politiek functionerend ontwikkelingsland had te kampen en door wat van rijstebrijberg van misopvattingen en vooroordelen van de niet-communistische politici hij heen moest, om de pki als wettige politieke partner geaccepteerd te krijgen. Het was in het klein hetzelfde beeld als de tijd die de Verenigde Staten er op internationaal niveau over deden om de rechtmatige plaats van China of Rusland te erkennen, rood of niet rood. Bij de laatste algemene verkiezingen (in 1957) was de pki als op drie na grootste partij met meer dan zes miljoen stemmen geëindigd. Inderdaad
had Bung Karno de pki als politieke organisatie volledig aanvaard en wilde hij de communisten dezelfde kansen geven als de andere partijen. Dit had niets te maken met voortrekken, en wie zijn opmerking in het bijzijn van Wilopo en Sakirman uitgesproken nauwkeurig leest, constateert bovendien dat Bung Karno's opmerking absoluut niet tegen de pni was gericht, integendeel. Maar Roeslan interpreteerde haar ook in 1973 nog altijd als een pro-pki verklaring. Roeslan vroeg Sukarno waarom hij de pni ‘had aangevallen’ in het bijzijn van anderen: ‘Ik ben een open boek,’ aldus de president. ‘Ik ben geen hypocriet.’ Roeslan antwoordde: ‘U bent inderdaad een open boek. Maar heel wat delen uit dat boek zijn in onleesbare tekens geschreven...’ Neen, Pak Roeslan, u was het die, bij gebrek aan politiek objectivisme, Bapak in zijn Vader-zijn voor alle Indonesiërs, dus ook de pki, niet kon of niet wilde volgen. Bung Karno was geen staatshoofd, gereserveerd voor de pni! Of was u bang, dat de pki, waar de pni en andere bourgeoispartijen op alle niveaus faalden, steeds meer de sympathie van het volk zou weten te winnen en uiteindelijk politiek zou zegevieren? Ook Sukarno wist zéer goed, dat van de pki meer constructief werk te verwachten was en ook inderdaad meer tot stand werd gebracht, dan door alle andere partij-kibbelaars bij elkaar. Hij had zijn geschillen met de pki-leiders, maar im groszen Ganzen stond de pki, wat ook bij de uitslag van de verkiezingen in 1957 werd aangetoond, dicht bij de massa. Sukarno erkende dit ruiterlijk. Dit bezorgde de niet communistische politieke leiders en het leger ernstige hoofdbrekens. Zij, die aan de macht waren, wisten zich immers geplaatst voor de verantwoordelijkheid van wat er mis ging in het land. De pki stond hier buiten en stelde zich op als profiterende derde. In plaats van dat de bij corruptie en andere voor het land nadelige praktijken betrokken partijen zich tot het uiterste inspanden om disciplinair te werk te gaan en tot een verbetering van de toestand te komen, zag het er naar uit, dat de pki, uiteindelijk als buitenstaander, van deze deplorabele situatie als winnaar naar voren zou komen. Daar waren Roeslan en het leger bevreesd voor. Maar was Bung Karno verantwoordelijk voor die situatie? Voor de president betekende deze ontwikkeling eveneens een ernstige crisis. Voor hem diende er geen overwinnaar te zijn. Hij wilde niet dat deze of gene partij of machtsgroep, inbegrepen de pki, ten koste van de anderen, een overwinning zou behalen. Voor Bung Karno diende er maar éen overwinnaar te zijn: het land: Indonesia! Aan die overwinning dienden al zijn anaks, Nasution, Roeslan en Aidit, zich vlekkeloos te onderwerpen. Om die reden ook liet de president geen gelegenheid onbenut om zijn inzichten in deze kenbaar te maken. Ik citeer uit zijn 17 augustus 1960 redevoering: ‘Denkt u niet dat ik iemand ben die bepaalde voordelige kansen aan éen kant van het politieke spectrum zou geven. Nee! Ik zal God dankbaar zijn, wanneer ik met ere de titel van revolutionair zal kunnen dragen. Juist omdat ik revolutionair ben, wil ik dat mijn land de overwinnaar zal zijn. En omdat ik dit wens, zal ik tot het merg in mijn botten trachten alle revolutionaire krachten in het land te verenigen, of zij islamieten, nationalisten of communisten zijn!’ Om te veronderstellen, dat het westen bereid zou zijn geweest het Indonesië van Sukarno, met zijn speciale banden naar China, Noord-Korea, Noord-Vietnam en het Vietnamese Bevrijdingsfront, de massale economische hulp te bieden, die nu het pro-westerse, in de ban van de Amerikaanse politiek getrokken generaalsregime uit zogenaamde westerse donorlanden ontvangt, is waanzin. Bung Karno wist natuurlijk precies, dat het westen op hem loerde om necolim-stromannen van de soort van Suharto, in Djakarta in het zadel te helpen. Vandaar ook dat hij de eer van Indonesië aan zich hield en duidelijk stelde: ‘To hell with your aid.’Zie de memoires van de Amerikaanse ambassadeur in Indonesië, Howard P. Jones, Indonesia: A Possible Dream. Hoofdstuk 7, pagina 319. Wat prompt in Washington werd vertaald met: Sukarno en Mao trekken éen lijnVolgens My War with the cia zei Mao over usa-hulp tegen prins Norodom Sihanouk: ‘U bent ervan beschuldigd, dat u in Phnom Penh een casino liet openen. Toch is het naar mijn mening stukken beter om in een casino speeltafels te laten draaien dan om Amerikaanse economische hulp te aanvaarden. Ik weet dat u dit niet hebt gedaan om er zelf rijker van te worden. U had begrotingsmoeilijkheden en om die reden opende u een staatscasino ten einde de staatskas te spekken.’ (Pagina 209.): Nu was er gevaar! Kennedy en zijn opvolger, Lyndon B. Johnson waren diep teleurgesteld in Bung Karno, omdat zij ervan waren uitgegaan, dat wanneer zij zouden helpen om Irian-Barat bij Indonesië gevoegd te krijgen, Sukarno ‘uit dankbaarheid’ dan wel Amerikaanse economische en financiële steun (vertaal: omkoperij) als tegenprestatie zou gaan aanvaarden. Men luisterde in Washington ook niet echt naar wat leiders van de Derde Wereld te zeggen hadden. Reeds bij zijn allereerste staatsbezoek aan Amerika, toen Eisenhower en Nixon er nog de scepter zwaaiden (in 1956) verklaarde Bung Karno met grote nadruk voor een gezamenlijke zitting van het Amerikaanse Congres, dat Indonesië niet was om te kopen, ‘noch met een Niagara-val van dollars noch met een Niagara-val van roebels.’ Neen, Sukarno begreep er niets van. Volgens Washington moest en zou hij zich door de Verenigde Staten laten voorschrijven hoe de economie van het vijfde grootste land ter wereld - bovendien een ontwikkelingsland, dat pas op eigen benen was gaan staan met een erfenis van enkele honderden jaren koloniale overheersing, drie jaren verzet tegen Japan, vier jaren verzet tegen Nederland en een protracted conflict van tien lange jaren over Irian-Barat - het best op een semi-kapitalistische basis de groei van Amerika achterna zou kunnen hollen. Voor dit doel dan zond president Kennedy in 1961 een speciale economische missie naar Djakarta onder leiding van prof. Don D. Humphrey. Dit team, waarvan geen van de zes leden ooit eerder éen pas in Indonesië had gezet, stelde een rapport samen van 205 pagina's. Het team was op 6 augustus 1961 in de Indonesische hoofdstad gearriveerd en op 30 augustus weer afgereisd. In die 24 dagen, waar ook de Onafhankelijkheidsviering van 17 augustus nog bij was gekomen, wanneer heel Indonesië tot stilstand komt, had het door president Kennedy uitgezonden team 17 functionarissen van het ministerie van Buitenlandse Zaken uitvoerig gesproken; 10 van het ministerie van Economie; 4 van de Nationale planraad; 1 van het ministerie van Distributie; 1 van het ministerie
van Landcommunicatie, Post, Telecommunicatie en Toerisme; 3 van het ministerie van Handel; 16 van het ministerie van Basisindustrie en Mijnbouw; 4 van het ministerie van Basisopvoeding en Cultuur; 1 van het ministerie van Produktie; 7 van het ministerie van Opvoeding en Wetenschap; 2 van het ministerie van Zeecommunicatie; 4 bestuursleden van de Bank Indonesia; 4 functionarissen van het ministerie van Landbouw; 1 lid van de Raad voor de wetenschap; 7 functionarissen van het ministerie van Volksindustrie; 3 van het ministerie van Publieke Werken; 5 van het ministerie van Defensie; Roeslan Abdulgani van de Hoge Adviesraad; 1 functionaris van het ministerie van Veteranenzaken; 6 leden van de Staats Ontwikkelings Bank; 5 functionarissen van het ministerie van Financiën; 5 van het ministerie van Arbeid, en nog eens 17 belangrijke personen, die zich buiten Djakarta hadden bevonden. Dat was dan de Amerikaanse methode, om Indonesië even in veertien dagen te laten doorlichten en in alle ernst door ambassadeur Jones Sukarno het eerste exemplaar van het rapport te laten aanbieden. Indonesiërs zijn natuurlijk te beleefd om publiekelijk voor een dergelijk ‘instant’-rapport hun schouders op te halen. Want hoe had Washington toch gedacht, zoals men daar altijd weer doet, dat men met dergelijke kosmetische hulpmiddelen en flodderwerk serieus de problemen van Indonesië zou kunnen aanpakken en genezen? Alleen Amerikanen durven met iets dergelijks uit de bus te komen. De toverformules om de Indonesische welvaart en economie op te vijzelen door het Humphrey-team aan Djakarta aangeboden, zijn danook als curiositeiten naar de bibliotheken verhuisd. Dat de Verenigde Staten in 1965 haast maakten met in te grijpen in Indonesië, liep parallel aan het besluit van Washington om de oorlog in Vietnam op grote schaal te gaan voeren. Walt W. Rostov had mij immers in 1961 een ‘grote Aziatische landoorlog’ in het vooruitzicht gesteld? President Kennedy had hem als gezegd naar het ministerie van Buitenlandse Zaken weggepromoveerd, omdat hij juist een einde wenste te maken aan de Amerikaanse betrokkenheid in Vietnam. Maar Kennedy's opvolger Lyndon B. Johnson haalde Rostov naar het Witte Huis terug om geheel op diens kompas te gaan varen. En zie. Waar Johnson bij zijn presidensverkiezing in 1964 als tegenstander van de conservatieve senator
Barry GoldwaterOok met mij roerde Sukarno herhaaldelijk het onderwerp Goldwater aan, en de reactionaire krachten in de Verenigde Staten. Hij had grote belangstelling voor de moord op president Kennedy in Dallas, Texas, 22 november 1963 en verdacht de cia, betrokken te zijn geweest bij de verdwijning van Kennedy. had gezworen ‘geen Amerikaanse jongens naar Azië te zullen zenden om Aziatische oorlogen te voeren, waar Amerikanen immers niets te zoeken hadden,’ besloot lbj, eenmaal op het Witte Huis geinstalleerd in 1965, om honderdduizenden jongens naar Vietnam te zenden.Ook met minister Luns roerde Sukarno het onderwerp Barry Goldwater aan. (Zie Otto Kuijk en Martin Deelen, Bepaaldelijk - Luns. H.J.W. Becht, Amsterdam 1965. Pagina 114.) Indonesië was nauwkeurig van de Amerikaanse plannen in Zuidoost-Azië, een Indonesische Lebensraum bij uitstek, op de hoogte. Om die reden draaide Bung Karno ook in de kwestie Maleisië extra de duimschroeven aan. Hij reageerde op een Amerikaanse expansieve machtspolitiek, precies zoals de Verenigde Staten zelf onmiddellijk alarm sloegen toen de Sowjet-Unie haar eigen heilige territoir in de Caraïbische Zee, op Cuba, of bij de dreiging van een aan de macht komen van een links georiënteerd bewind in de Dominicaanse Republiek, amok maakten. Maar hoe durfde deze Sukarno zich te permitteren wat de Verenigde Staten zich meenden te kunnen veroorloven? Toen bovendien het koninkrijk Maleisië in de Veiligheidsraad een zetel werd aangeboden, nam Bung Karno op 1 januari 1965 het besluit Indonesië uit de Verenigde Naties terug te trekken. Bung Karno had al in zijn rede voor de Algemene Vergadering van de Verenigde Naties in 1960 in New YorkTowards Freedom and Dignity of Man, redevoeringen van Sukarno. Pagina 148 en 149. uitvoerig gewezen op de urgente noodzakelijkheid het Handvest van de uno - immers opgesteld in 1945 aan de hand van totaal andere verhoudingen in de wereld - ingrijpend te herzien. Hij protesteerde tegen de verdeling van zetels in de Veiligheidsraad en andere uno-organen. ‘Wij, in Indonesië, bezien deze organisatie met hoop en tegelijkertijd met enige angst. Wij beschouwen de uno met aanzienlijke hoop, omdat wij van mening zijn dat alleen een organisatie als deze het geraamte kan bieden voor een gezonde en veilige wereldsamenleving, die wij ons allen wensen. Wij beschouwen de Verenigde Naties met reserve, wanneer wij zien dat wij ons nationale probleem, dat van Irian-Barat, aan deze Algemene Vergadering hebben voorgelegd en er geen oplossing voor is gevonden. Wij bezien de uno met angst, omdat de grote mogendheden in de wereld hun gevaarlijke koude-oorlogspel in uw vergaderzalen hebben geïntroduceerd. Wij bezien het eveneens met angsten, omdat wanneer de uno zou falen en het lot van haar voorganger zou gaan delen (de Geneefse
Volkenbond) voor de mensheid een visioen van een veilige en verenigde samenleving verloren zal zijn gegaan. Laten wij onder ogen zien, het feit dat deze organisatie bij haar huidige methoden een produkt van westerse systemen is. Neemt u mij niet kwalijk, maar ik kan dat systeem niet met verering beschouwen. Ik kan het zelfs niet met affectie beschouwen, al respecteer ik het ten zeerste. Imperialisme en kolonialisme waren vruchten van westerse regerings-systemen. In overeenstemming met de overgrote meerderheid van hen, die hier verzameld zijn, haat ik imperialisme, verafschuw ik kolonialisme en ik ben bevreesd voor het laatste bittere gevecht voor het behoud ervan.’ Sukarno koesterde reeds vele jaren een duidelijke reserve jegens de wijze waarop de volkerenorganisatie functioneerde. Hij vond ridicuul, dat het grootste land ter wereld, China, nog altijd door de Verenigde Staten werd uitgesloten, omdat ook de cia nog altijd achter de realiteiten van de menselijke samenleving bleef aanlopen. Onmiddellijk noemde Dean Rusk de Indonesische beslissing een ramp. Wanneer Amerika nu Zuid-Vietnam zou opgeven, zouden de communisten pas goed vrij spel in Azië hebben! Ook premier Wilson van Engeland riep zijn kabinet in spoedvergadering bijeen. Het kon niet duidelijker. Bung Karno's besluit veroorzaakte de meeste heibel in Washington en Londen, met een aftreksel ervan in Den Haag. Het minst verontrust was Peking. Het bewees allemaal precies wat Bung Karno al die jaren had verkondigd, dat de necolim-landen paniek zaaiden in een hoek van de aarde waar zij het recht niet hadden zich mee te bemoeien. Ook om een andere reden werd 1965 een triest jaar voor de Afro-Aziatische idealen die Sukarno zijn hele leven had nagestreefd. In 1955 had hij met premier Ali Sastroamidjojo de eerste wereldconferentie van ontwikkelingslanden in Bandung bijeen geroepen. Voortdurend had hij zich opgeworpen als promotor van de gedachte om de Derde Wereld van Azië, Afrika en Latijns-Amerika als tegenwicht voor de overstelpende wereldmacht van Amerika en de Sowjet-Unie samen te bundelen in een veld van nieuwe krachten: de nefos.nefos: Sukarno's samenvattende term voor New Emerging Forces. Daar stonden de club van rijke landen tegenover de oldefos.oldefos: Old Established Forces. Bung Karno's geïrriteerdheid over de stuiptrekkingen van necolim reflecteerde zich in het stichten van de in 1962 in Djakarta gehouden Aziatische Spelen. Ook organiseerde hij een conferentie en een permanent secretariaat voor Afro-Aziatische journalisten dat in 1973 nog steeds in Peking is gevestigd en waarvan Djawoto, Indonesië's laatste ambassadeur in China, secretaris-generaal is. In 1963 organiseerde Sukarno eveneens in Djakarta de ganefo-Games (Spelen van New Emerging Forces) waar 50 landen aan deelnamen. Met algemene stemmen werd toen besloten om in Djakarta het permanente hoofdkwartier van ganefo te vestigen. In 1967 zouden in Caïro de tweede Afro-Aziatische Spelen hebben moeten plaatsvinden. Parallel aan ganefo - en nog altijd als logische consequentie van de Bandung-conferentie van 1955 - richtte Sukarno eveneens de conefo (Conference of New Emerging Forces) op. Zoals ganefo de tegenhanger
van de door het westen sterk gedomineerde Olympische Spelen had moeten zijn, zou conefo de tegenhanger van de door Rusland en Amerika gemanipuleerde Verenigde Naties in New York hebben moeten zijn. Bij de staatsgreep van 1965 was een gigantisch gebouwencomplex, met vele vormen van hulp van Peking, in aanbouw dat permanent tot hoofdkwartier van conefo had moeten dienen. Suharto heeft deze plannen stopgezet. Opmerkelijk is, dat de Afrikaanse landen een eigen conefo in Addis Abeba hebben opgericht. Waarbij wel op het markante verschil tussen beide gastheren, Sukarno en keizer Haile Selassie als ‘revolutionaire’ leiders moet worden gewezen. 29 juni 1965 zou in Algiers een derde Afro-Aziatische wereldconferentie worden gehouden.De Volkskrant, 4 september 1973, berichtte dat Fidel Castro in Georgetown het monument bezocht voor de oprichters van de groep van landen van de derde wereld, Tito, Nehru, Nkrumah, en Nasser. God mag weten waarom Sukarno, de eigenlijke stichter van de Afro-Aziatische gedachte niet werd genoemd. Sukarno behoorde met Nehru, Nasser, Tito en Nkrumah tot de voornaamste organisatoren. Zestig landen zonden afvaardigingen. Het Kremlin, bevreesd voor een overheersende rol van Peking in dit gezelschap, probeerde als ‘Aziatische mogendheid’ aan de conferentie deel te nemen. Er werd tweestrijd gezaaid. Meningsverschillen over de toelating van Moskou verziekten de sfeer al bij voorbaat. De Verenigde Staten waren al van den beginne tegen iedere samenbundeling van de nefos-landen, omdat dit volgens de berekening in Washington (terecht) anti-Amerikanisme in de hand zou werken. Vlak vóor de Conferentie van Algiers zou Ben Bella volgens het vaste patroon worden afgezet om vervangen te worden door een legerkolonel, Houari Boumedienne. Ben Bella werd in een villa onder huisarrest ge- plaatst, had een zwembad en een tennisbaan ter beschikking en kon van tijd tot tijd familieleden ontvangen. Hij zit nog. Sukarno, Nasser en Chou En-lai hielden ondanks het vervallen van de conferentie een kleine ná-top in Caïro. Ook Kwame Nkrumah zou in 1965, terwijl hij zich in Azië bevond, door militairen worden afgezet. In Brazilië was het jaar tevoren, in 1964, een ander produkt van de Amerikaanse cia aan de macht geholpen, Emelio G. Medici. Het valt bij deze staatsgrepen in alle delen van de wereld op, dat dikwijls voormalige militaire attachés in Washington D.C. op de hoogste posten bij machtsovernamen in Derde Wereld-landen opduiken. Medici in Brazilië. Lanusse in Argentinië. Kolonel Sutikno, als privé-secretaris van Suharto in 1966 in Djakarta. De Nasution-groep van Indonesische generaals had Ujeng Suwargana maandenlang in de Amerikaanse hoofdstad gestationeerd. Prins Norodom Sihanouk schreef een boek over zijn persoonlijke oorlog met de Amerikaanse cia. Over Latijns-Amerika zouden lijvige rapporten samen te stellen zijn: over Amerikaanse subversieve spionageactiviteiten en directe inmenging aan de hand van geperfectioneerde gangsterpraktijken, van Cuba tot Chili. Ná de openlijke legerrebellie in de jaren 1950, 1952, 1955, 1956, 1957 (Permesta) en 1958, bleef het bij de eerste stap in de richting van Bapak's nasakomnasacom: Nationalisme, godsdienst (angama) en communisme. in 1959 min of meer rustig in de legertop tot de uiteindelijke explosie van oktober 1965. De strijdkrachten bereikten bovendien in 1965 een sterkte van 500.000 man: 300.000 in het leger: de overige 200.000 verdeeld over de marine, luchtmacht en de politie, waarvan 25.000 man een volledige militaire training hadden gehad. ‘Op papier was Indonesië thans een militaire macht der tweede klasse,’ aldus Bruce Grant in een hoofdstuk gewijd aan het Indonesische leger uit zijn boek Indonesia.Bruce Grant, Indonesia. Melbourne University Press 1964. Hoofdstuk 5, The Military, pagina 75. Waar was Suharto in de legerhiërarchie op 1 oktober 1965? Sedert de succesvolle beëindiging van de Nieuw-Guinea-campagne benoemde Sukarno hem op 1 mei 1963 tot commandant van kostrad,kostrad: Kommando Strategie Angkatan Darat. het strategische commando van het leger. Op 1 januari 1965 werd Suharto door de president vervolgens benoemd tot commandant van kolaga, het bevrijdingsfront voor Maleisië. In zijn biografie stelt Suharto onomwonden hoe hij over de situatie in 1965 dacht. ‘Ik was zonder hoop. Ik was werkelijk niet blind, maar wat kon ik als militair tegen deze ontwikkeling doen?’ Indonesië schoof meer en meer naar links en de betrekkingen met de Chinese Volksrepubliek werden steeds hartelijker.’ Volgens biograaf Roeder was Suharto in staat een perfect nietszeggend gezicht te trekken, ‘waarbij niemand zou raden of weten wat er werkelijk in hem omging.’The Smiling General. Pagina 135. Zonder in te veel details de staatsgreep van 1965 te willen behandelen, ook omdat er nog te weinig over de werkelijke gebeurtenissen uit die trieste dagen van de geschiedenis van Indonesië bekend is, wil ik bepaalde kanten van die putsch, die mij in de loop van de jaren bekend zijn geworden als bijdrage tot de algehele discussie vermelden. Een reëel motief voor de snelle omwenteling in Indonesië hadden inter-nationaal gezien alléen de Amerikanen. Zij wensten zich in Vietnam niet in de rug overschaduwd te voelen door een middels de Sowjet-Unie en China tot de tanden toe bewapend machtig Indonesisch leger. Hun positie in Zuidoost-Azië werd immers steeds hachelijker en precairder. De cia was in 1965, naast door mij eerder gesignaleerde activiteiten van Nasution's medewerkers, uitzonderlijk actief in Indonesië. Ik geef als voorbeeld de werkzaamheden van de met de cia gelieerde Rand-Corporation-professor Guy Pauker. Tijdens een reis met Sukarno in 1957 dook deze Pauker plotseling in het gezelschap van de Indonesische president op. Hij stelde zich aan mij voor en vroeg of ik, omdat ik bevriend was met Bung Karno, hem wilde introduceren. Ik hield hem voor een Amerikaanse hoogleraar en geen moment kwam het in die dagen in mij op dat de man voor de militairen kón werken. Ik herinner mij op een ochtend, in de vroegte, de heer Pauker bij de president te hebben gebracht. Sukarno hoorde diens naam en maakte een grapje: ‘U bent toch geen familie van de Roemeense minister van Buitenlandse Zaken, Anna Pauker?’ De Amerikaanse professor was via de goede deur binnengekomen. Hij kende nu Bung Karno zelf. Hij beijverde zich de daarop volgende jaren ‘specialist’ in Indonesische zaken te worden. Ook New York Times-journalist Tillman Durdin citeerde Pauker in 1964, toen deze ‘professor’ reeds gewaarschuwd zou hebben, dat ‘Sukarno's regering niet anders meer was dan een overgangsbewind naar een communistische staat.’Southeast Asia, A New York Times Byline Book. Antheneum, New York 1965. Pagina 80. Het ellendige was dat in het land der blinden éen-ook koning was. Er waren bijna geen andere ‘Indonesië-specialisten’ in de Verenigde Staten dan Pauker. Of althans, Pauker, die ook in het gefilmde interview dat ik in 1970 met hem voor de nos maakte er andermaal op wees welke voortreffelijke contacten hij in Indonesische legerkringen (lees Dewan Djendral) had, was de laatste Amerikaanse ‘deskundige’ die überhaupt nog toestemming kreeg in 1964 en 1965 Indonesië binnen te komen. Zijn woorden legden dus in Washington en de beruchte cia ‘specialisten’ in Lanley, Virginia, veel gewicht in de schaal. De goede man heeft nooit Sukarno's werkelijke bedoelingen begrepen, omdat hij eenvoudig niet in staat was anders dan in een wereld verdeeld tussen communisten en niet-communisten te denken. Het zou belangwekkend zijn om van Pauker te vernemen, hoe hij over Nixon's experimenten met Moskou en Peking nu, in 1973, denkt. Guy Pauker maakte in 1965, naar zijn eigen zeggen, vier reizen naar Indonesië, voornamelijk om gegevens te verzamelen over het groeiende communistische gevaar in dat land. Pauker overtrof zelfs Time Magazine. Hij publiceerde voor 1965 het cijfer 20 miljoen pki'ers,Zie Memorandum RM-5753-PR: Guy J. Pauker, The Rise and Fall of the Communist Party of Indonesia. Voorbereid voor U.S. Air Force Project Rand Corporation, pag. V. in de Archipel. Pauker zou verder Anthonie C. Dake assisteren bij het samenstellen van diens boek, In the Spirit of the Red Banteng (1973) hetwelk moest bewijzen dat de gebeurtenissen van 1965 in Indonesië door de pki en Sukarno waren geïnspireerd geweest.Zie ook Aidit's uitdrukkelijke verklaring tegenover Robert Trumbull van de New York Times enkele weken voor de zogenaamde pki-staatsgreep in 1965. Naast de Amerikanen en de cia was er een groep generaals en hoge officieren, die sedert jaren had moeten gedogen dat het land steeds verder van een democratisch geregeerde natie was afgedreven en zich meer
en meer in de richting van een dictatoriaal bestuurde Volksrepubliek bewoog. Toen elementen van de pki in 1948 in Madioen een opstand ontketenden, vond de partij Sukarno en het leger in een verenigd front tegenover zich. Minister Stikker bood Sukarno en passant Nederlandse troepen aan, in Indië aanwezig om de Republiek te verslaan, om het bewind van die Republiek te assisteren bij het neerslaan van de communistische opstand. Mohammed Hatta wees het schijnheilige aanbod bruusk van de hand en verklaarde dat de regering en Sukarno hun eigen boontjes zouden doppen. Premier Drees moet met de interventie van Stikker in Djokjakarta overigens van te voren hebben ingestemd. De heren hadden een werkelijk briljante kijk op de Indonesische vrijheidsstrijd. Onder leiding van Dipa Nusantara Aidit had de pki sinds Madioen een beleid gevoerd, dat parallel liep aan de politieke doelstellingen van Bung Karno. De Partij accepteerde de nasakom-staatsfilosofie. Toen Bung Karno bijvoorbeeld in 1960 met tal van regeringsleiders en staatshoofden de Algemene Vergadering van de uno in New York bijwoonde reisde hij in een gecharterde jet van de Pan American Airways met zowel generaal Nasution, als Pak Ali Sastroamidjojo (pni)en Aidit (pki) in zijn gevolg. Ik ben een avond met Aidit de stad in geweest. Wij hebben lang gesproken, ook een aantal boekwinkels samen bezocht. Deze gesprekken maakten duidelijk, dat de pki een ‘socialisme à la Indonesië’, zoals Sukarno dat noemde, nastreefde, dat zelfstandig opereerde, los zowel van Moskou als van Peking en gebaseerd op de bijzondere omstandigheden van de eigen Indonesische situatie. Ik ben van mening, dat indien er in 1965 een pki-staatsgreep zou zijn uitgevoerd, Bung Karno die met even veel beslistheid als in 1948 in Madioen zou hebben afgewezen. Bovendien ben ik ervan overtuigd, dat de pki in 1965 helemaal geen staatsgreep beoogde. Ik weet dat Sukarno er in 1966 precies zo over dacht en om die reden ook steeds heeft geweigerd de pki voor de gebeurtenissen van 1965 te veroordelen of verantwoordelijk te stellen. Het waren de Amerikanen, de cia en de pro-Amerikaanse Indonesische generaals die deze fabeltjes de wereld in hebben gezonden, om hun voorgenomen uitroeiing van de pki, te kunnen realiseren, en wat een nog meer anti-Indonesische daad was, een bloedblad te kunnen aanrichten onder de aanhangers van president Sukarno, met stilzwijgende steun van de necolim-landen en bij onwetendheid van het overgrote deel van het Indonesische volk. Bung Karno stond in Indonesië centraal in 1965. Om hem heen opereerden in het geheim enkele voorname machtsgroepen. De zogenaamde raad van generaals, Dewan Djendral, bekokstoofde voor de zoveelste maal een staatsgreep tegen de president. Ook madame Dewi Sukarno, de Japanse echtgenote van Sukarno, heeft mij bevestigd, dat enkele weken vóor de coup van 1965 de president de commandant van het leger, generaal Yani in haar bijzijn opnieuw naar de activiteiten van deze Dewan Djendral heeft gevraagd. Yani moet toen hebben geantwoord, dat Bapak zich geen zorgen behoefde te maken: ‘díe groep van generaals staat onder mij.’ Er waren echter aanwijzingen in Bung Karno's omgeving, dat Yani zelf ten langen leste van mening was veranderd en het niet langer eens zou zijn geweest met bijvoorbeeld de door Sukarno steeds nauwer aangehaalde banden met Peking. Intussen werd het paleis van legerzijde gewaarschuwd, dat niet een Dewan Djendral, maar een pki-staatsgreep op handen was. Sukarno's voormalige adjudant generaal Sugandhi heeft niet lang vóor 1 oktober de president van deze ontwikkeling op de hoogte gesteld. Bung Karno verweet Gandhi ‘communistenfobie’ en antwoordde dat niet de pki maar bepaalde generaals subversief waren. Mijns inziens wantrouwde Sukarno terecht de pro-Amerikaanse generaals en wist hij zeker, dat de pki achter hem stond. Generaal Sugandhi zou Thomas Mann's uitspraak, dat ‘anti-bolsjewisme de grondwaanzin van onze tijd was’ ter harte moeten nemen. Dan was er een groep van voormalige invloedrijke politici, waarvan de voornaamste kopstukken door de regering in politieke quarantaine waren geplaatst. Deze groep bestond uit figuren die bijvoorbeeld de prri-opstand tegen de wettige regering in 1958 hadden gesteund. Toch bevonden een groot aantal leidende functionarissen uit bijvoorbeeld Masjumi en psi-kringen, twee partijen door Sukarno buiten de wet gesteld bij zijn politieke stroomlijning van het Indonesische politieke krachtenveld, zich nog steeds in vrijheid. Zij zonnen op wraak en zagen met lede ogen de pki als politieke machtsfactor voortdurend aan invloed, en in omvang toenemen. Men zou kunnen stellen, dat het in Indonesië in 1965 zover was gekomen, dat de pki de enige nationale politieke organisatie was, die Sukarno werkelijke bescherming bood en met de minste reserves loyaal jegens het staatshoofd was. Deze situatie was noch Sukarno's opzet, noch diens wens geweest. Zowel de binnenlandse als de buitenlandse politiek had zich in die richting ontwikkeld, vooral ook bij het nemen van sociaal-politieke maatregelen. De loyale opstelling van de pki betekende allerminst dat de president van de republiek zich aan het communisme had overgegeven, of dat hij van mening was, dat de pki de enig zaligmakende politieke organisatie was, die recht zou hebben op de voornaamste rol bij het toekomstige bestuur van het land. Sukarno heeft steeds, tot het bittere einde van zijn leiderschap, getracht het evenwicht tussen alle krachten in het land te
herstellen en te handhaven. Zoals ik hem heb gekend geloof ik niet dat hij de ene groepering of sector uit de maatschappij in het land heeft willen privilegiëren boven de andere. Hij beschouwde zich tot het einde van zijn leiderschap als Bapak van alle Indonesiërs en geloofde heilig in zijn kracht en invloed, geschillen en tegenstrijdigheden tussen zijn anaks te kunnen verzoenen en overbruggen. Maar de onderlinge haat was in 1965, zeker met niet gering toedoen van linkse en progressieve krachten in het land zelf, zodanig hoog opgelaaid, dat Bung Karno er niet meer in zou slagen de voornaamste antagonisten, de pki en het leger, met elkaar te verzoenen. Het werd een gevecht op leven en dood, dat door het leger met behulp van aanzienlijke Amerikaanse fondsen en de begeleiding van buitenlandse experts zorgvuldig was voorbereid. Terwijl juist deze aanslag van het leger op de pki voor deze machtige politieke organisatie, met haar inderdaad miljoenen aanhangers onder arbeiders, boeren, jeugdgroepen en vrouwenorganisaties toch nog onverwacht kwam. Ook de pki beschouwde de Untung-beweging van 30 september 1965 - evenals Bung Karno - als een interne legeraffaire tussen hoge officieren onderling. Roeslan Abdulgani zag de aanloop tot de explosie van 1965 voornamelijk bij de pki liggen. Er zou sprake van bevooroordeling kunnen zijn, want de pki en Bandrio hebben na 1963 Roeslan uit de directe omgeving van Sukarno weggewerkt. Volgens Abdulgani introduceerde Dipa Nusantara Aidit in 1963 de richtlijnen voor een klassenstrijd op drie fronten: Volgens Roeslan waren vele lagere pki-functionarissen het allerminst eens met de wijze waarop de partijtop zich door Bung Karno liet ‘temmen’ en ‘manipuleren’. Verhitte debatten vonden bijvoorbeeld in de Opperste adviesraad plaats over onderwerpen als: Deze debatten, die zich sedert 1963 hadden ontwikkeld werden op
1 oktober 1965 doorbroken door een frontale botsing, of kortsluiting, tussen de Dewan Djendral, de rechtse, behoudende, conservatieve krachten onder de hoge officieren, en de Dewan Revolusi, de links georiënteerde, progressieve, lagere rangen in de strijdkrachten, waaronder ook jongere hoge officieren. Bung Karno zou volledig van het bestaan van beide Dewans op de hoogte zijn geweest. Hij zou zelfs eens tegen generaal Nasution hebben opgemerkt: ‘Jij ontkent het bestaan van een Raad van generaals, maar er is er wel een waar jij niet eens in zit.’ Volgens deze interpretatie sloeg op 30 september 1965 de Dewan Revolusi toe om de Dewan Djendral uit te schakelen. De Dewan Revolusi wenste het stichten van een echt nasakom-kabinet te bevorderen, met volledige deelneming op kabinetsniveau en op belangrijke posten door pki'ers, een stap die Sukarno tot dusverre nog nooit had genomen. Kolonel Untung, de eerste Indonesische parachutist die boven Nieuw-Guinea werd neergelaten en die een der ondercommandanten van de Tjakrabirawa-paleiswacht was, ontketende zijn actie om bepaalde superieuren te arresteren, die als subversief bekend stonden. Het lag niet in de bedoeling bloed te vergieten. Maar toen generaal Yani uit bed werd gehaald en werd meegedeeld dat hij mee moest naar de president, antwoordde hij: ‘Ik moet niets,’ en hij zou een militair een klap hebben gegeven. Daarop werd Yani doodgeschoten. Dat zou een kettingreactie teweeg hebben gebracht bij de andere arrestaties. Suharto behoorde tot een jongere groep generaals. Als commandant van kostrad beschikte hij als enige op het kritieke moment over parate troepen. Nasution zou hem op zijn plicht gewezen hebben de moord op de generaals, die inmiddels later op 4 oktober 1965 bij Lobang Buaja, het zogenaamde krokodillengat bij de vliegbasis Halim waren gevonden, te wreken. Er wordt gezegd, dat Suharto in tweestrijd verkeerde. Maar tenslotte is het beruchte bloedbad gevolgd, waarbij Sukarno iedere keer weer publiekelijk de vraag stelde of de levens van zes hoge officieren moesten opwegen tegen de broedermoord die tegen tienduizenden en misschien wel honderdduizenden totaal onschuldige Indonesiërs werd ingezet met steun en op onmiddellijk bevel van het leger. Anderen zijn ervan overtuigd dat Suharto helemaal nooit in tweestrijd heeft verkeerd maar vanaf het begin op wraak heeft gezonnen, en steeds precies heeft geweten hoe hij in zou springen en de macht naar zich toe zou trekken. Pas veel later, ook na persoonlijke ontmoetingen met Sukarno en Suharto in 1966, ben ik tot de conclusie gekomen, dat ik deze laatste opinie deel. Ook het lezen van de biografie van Suharto leidt tot deze mening mede vanwege de gevoelens van minachting en haat die er voor Sukarno in tot uitdrukking worden gebracht. Dat zoals sommigen menen Suharto bij het herstellen van de orde op 1 oktober iedere vorm van bloedvergieten heeft willen voorkomen, is al evenzeer een fabeltje. Bijvoorbeeld bij het innemen van het door Sukarno-getrouwe militairen bezette radiostation van Djakarta hebben Suharto's crack-troops slechte messen en bajonetten gebruikt. Er werd geen schot gelost. De stormaanval verliep geruisloos. Later werden enkele
vrachtauto's met lijken van doodgestoken militairen afgevoerd. Waar de Sukarno-getrouwe officieren, onder Untung, zich bepaalden tot het vermoorden van zes van contra-revolutionaire samenzwering verdachte generaals, en éen luitenant, liet Suharto al meteen bij zijn tegenaanval vrachtladingen vol vermoorde Sukarno-getrouwe militairen naar een ander krokodillengat overbrengen. Een aanvullende onzekerheid bij de aanleiding tot de staatsgreep van 1965 waren verhalen over Sukarno's wankele gezondheid. Er liepen geruchten, dat de Chinese artsen, die Chou En-lai ter assistentie vanuit Peking had gezonden, de president zouden hebben opgegeven. Tijdens een redevoering op 30 september 1965 in het Senajan sportstadion, een geschenk van de Sowjet-Unie, zou Bung Karno onwel zijn geworden. Hij zou zijn speech onderbroken hebben. Volgens Madame Dewi is dit verhaal uit de duim gezogen. Inderdaad is de president enkele weken tevoren, tijdens een ontbijtbijeenkomst op het paleis plotseling onwel geworden en in elkaar gezakt. Het moet een korte attaque zijn geweest. Tegenover Van Konijnenburg heeft Bung Karno verklaard: ‘Toen ik weer bijkwam, heb ik onmiddellijk een Hollands gedicht, dat ik kende, voor mezelf opgezegd, om na te gaan of ik mijn geheugen was kwijt geraakt.’ Madame Dewi herinnert zich bovendien, hoe de eerste vice-premier, Subandrio, die bewuste ochtend van Bapak's hartaanval, onmiddellijk naar haar toe was gekomen in ‘Wisma Jaso’, haar had laten wakker maken en aan het voeteneinde van haar bed in hysterisch huilen was uitgebarsten. Bandrio had verklaard, dat indien Bung Karno inderdaad ziek zou worden, of mogelijk zou sterven, hij zich geen raad zou weten. Op zichzelf geen onjuistheid. Want de historie heeft uitgewezen, dat bij het wankelen van Sukarno's macht, Subandrio al spoedig door de generaals zou worden opgepakt en voor de rechter gesleept. Subandrio had geen volgelingen. Hij dreef uitsluitend op Sukarno. Hij zou inderdaad ten dode zijn opgeschreven toen Sukarno zijn invloed verloor. Het generaals regime heeft hem memoires laten schrijven, waarin hij Sukarno bovendien nog als schuldig zou aanwijzen. Suharto laat hem thans een tuintje van vijf bij vijf beheren, waar hij groente schijnt te verbouwen. De Subandrio memoires werden uiteraard door het regime geconfisqueerd, maar mevrouw Subandrio beloofde Bernard Krisher van Newsweek een geheime kopie. Evenals haar man, is mevrouw Subandrio een kundig arts. Zij heeft haar voormalige woning kunnen behouden, doch verhuurt thans kamers. Op een dag, terwijl zij in gesprek was met een gast, kwam een Amerikaanse studente, die bij haar inwoonde, binnen om haar te vragen of zij een paar schoenen naar de schoenmaker zou willen laten brengen. Het getij was grondig gekeerd voor de familie Subandrio met het heengaan van Bung Karno. De weken voor de 1 oktober affaire zoemde Djakarta van onware ver-telsels en de meest onzinnige verhalen en geruchten, of zoals de minister van Buitenlandse Zaken Subandrio tijdens diens proces zou verklaren: ‘Er waren zoveel valse berichten in omloop die dagen, dat ik niets meer geloofde.’ De pki-top moet van de zijde van de pro-Amerikaanse generaals en de door Sukarno aan de kant gezette politici effectief geïnfiltreerd zijn geweest. Naar mijn mening zijn de subversieve elementen erin geslaagd de opperste leiding van de pki te doen geloven, dat er op 5 oktober een staatsgreep van generaals zou plaatsvinden. Aidit en diens voornaamste raadgevers, hebben de opzettelijk door de Dewan Djendral en hun handlangers verspreide mededelingen misschien geloofd. In feite wilde het leger een coup uitvoeren. Alleen lokten de generaals de pki in een val, opdat deze partij een eerste zet zou doen. Daarop zou het leger de pki als de ware boosdoener aan het publiek kunnen presenteren. Sukarno en het paleis waren van deze bewegingen achter de schermen nauwkeurig op de hoogte. Zoals gezegd, de president wantrouwde de Dewan Djendral en vertrouwde de pki. Hoe dikwijls had het leger niet sinds de Onafhankelijkheidsverklaring van 1945 een aanslag op de staat gepleegd? Voorafgaande jaren was de pki steeds verrast en onkundig geweest van coupplannen van hoge legerofficieren. Ditmaal was men op de hoogte. De pki zou er gedeeltelijk invliegen. Zij nam de door de officieren opgezette provocatie tot op zekere hoogte au sérieux en hechtte binnenskamers haar goedkeuring aan een tegenzet, welke zou worden ondernomen door een kleine groep Sukarno-getrouwen onder leiding van een ondercommandant van de Tjakrabirawa-paleiswacht, kolonel Untung. Niet als politieke partij, noch als machtige organisatie van boerenbonden en vakbonden nam de pki deel aan de door Untung uitgevoerde actie in de legertop op 30 september 1965, maar als sympathiserende toeschouwer. De communisten die bij de Untung-manoeuvre betrokken zijn geweest deden dit in hun kwaliteit van Indonesiërs en 
beschermers van de opperbevelhebber van de strijdkrachten Sukarno, het hoogste wettige gezag in het land. De Untung-actie had niets te maken met het aan de macht helpen van de heren Aidit, Njoto of Lukman ter vervanging van Bung Karno. Het ging er de pki in oktober 1965 om, Sukarno zijn oorspronkelijke plaats te doen behouden en door het werkelijk invoeren van nasakom te versterken. Untung stelde in de nacht van 30 september op 1 oktober een daad. Zeven van de voornaamste generaals uit de legertop, bekend als leidende figuren in de Dewan Djendral, Nasution, Yani, Pandjaitan, Parman, Harjono, Suprapto en Sutojo zouden worden gearresteerd. Nasution wist te ontvluchten via een muur in zijn tuin naar de aangrenzende villa van de ambassadeur van Irak. Zijn adjudant, Tendian, en een dochtertje werden tijdens een schietpartij in zijn huis gedood. De andere zes generaals werden vermoord. Het leger verspreidde later gruwelverhalen en beschuldigde de communistische vrouwenorganisatie, Gerwani, van een dodendans en perverse seksuele rituelen bij het bewerken van drie nog levende generaals met scherpe mesjes, in de omgeving van de Halim-luchtmachtbasis, waar de resten van deze officieren later werden gevonden.Foto's van de zwaar verminkte lijken van de generaals werden op Indonesische televisie en in de pers getoond; meteen daarna ontstond in Indonesië een nationale volkshysterie (matagelap), hoofdzakelijk ook onder zéer gelovige Islamieten, waarop een heksenjacht op ‘ongelovige honden’ (communisten) werd geopend. Nogmaals in een nutshell: 30 september 1965 was een dag in de histo-rie van Indonesië waarop een Sukarno-getrouwe officier van lagere rang, een zet zou hebben gedaan om enkele gewantrouwde, en mijns inziens terecht gewantrouwde, generaals uit de legertop te verwijderen, omdat zij gekant waren tegen een vergaande socialistische ontwikkeling bij de opbouw van de Indonesische maatschappij. Ook verzetten deze rechtse generaals zich tegen Sukarno's wil en overtuiging om samen met China en Noord-Vietnam de Amerikanen uit Zuidoost-Azië te verdrijven en in Maleisië een waarachtig nationaal regime te helpen vestigen. Of was Untung - zoals ook wel wordt aangenomen - een subversieve provocateur in naam van de raad van generaals, die Sukarno, Supardjo of andere loyalisten bij de neus heeft genomen? Zal men ooit, als met de moord op Kennedy in Dallas, de feiten van de omwenteling in Indonesië van 1965 leren kennen? Bij nog een aspect van de 30 september-beweging van kolonel Untung, namelijk het afschaffen van alle militaire rangen in het Indonesische leger boven die van luitenant-kolonel, Untungs eigen rang,Zie ook: Stephan Sloan, A Study in Political Violence. Rand McNally & Company, Chicago 1971. Pagina 59. moet worden aangetekend, dat het absoluut ondenkbaar is, dat noch president Sukarno, noch Dipa Nusantara Aidit van te voren, hetzij openlijke hetzij geheime instemming met een dergelijk amateuristisch, bijna waanzinnig dom plan zouden hebben betuigd. Ook de samenstelling van de door Untung via de radio bekend gemaakte Dewan Revolusi sloeg nergens op. Niemand was hierover van te voren geraadpleegd, waarschijnlijk om geheimhouding te verzekeren, maar het feit dat een totaal onbekende student, een zekere Hardojo, op de uit 45 man bestaande lijst van Raadsleden voorkwam, zegt wel iets over het amateurisme, waarmee werd geopereerd. Untung's actie was gedoemd voor zij begon! 1 oktober 1965 zou een historische dag in de maalstroom van de Indonesische Revolutie worden, waarbij de legertop van pro-Amerikaanse, rechtse militairen ten lange leste de plannen die sedert jaren waren gekoesterd uit zou voeren, ditmaal door een zet van Sukarno-getrouwen af te wachten en uit te lokken, om daarna ‘met goed fatsoen’ tegenover de publieke opinie en de wereld een massale tegenactie tegen de aartsvijand, de pki, te kunnen ontketenen. Waarbij het verschijnen van Suharto ten tonele daarom ook verrassend was, omdat men Pak Harto aanvankelijk gerekend had tot de sympathisanten van de Dewan Revolusi, de Sukarno-getrouwe jongere hoge officieren, terwijl hij op het kritieke moment, te elfder ure, om zou zwaaien naar de Dewan Djendral, de anti-Bungkarnisten.De generaals doopten de 30-septemberbeweging van kolonel Untung Gerakan Semptember Tiga Puluh, oftewel gestapu, terwijl de coup van Suharto de naam Gerakan Satu Oktober, gestok verkreeg. Mao Tse-tung beschouwde het als de basis-methode bij het leidinggeven aan de staat, het putten van gedachten en ideeën uit de massa zelf, deze te ontwikkelen en zich er op te concentreren, de nieuwe ideeën publiekelijk met de massa ter discussie te stellen, de resultaten van de discussie vorm te geven, vervolgens in praktijk te brengen en werkelijk uit te voeren. ‘Commanderen,’ schreef Mao, ‘bij iedere vorm van werken is verkeerd, omdat men wanneer men de hoogte van politiek bewustzijn bij de massa overschrijdt en dus het beginsel van vrijwillige massale actie negeert, dan reflecteert zulk een handelwijze de ziekte van onstuimigheid, van ongeduld.’ Mao zag de grote massa van het volk als ‘de werkelijke helden’ van het vaderland. ‘Het gebeurt maar al te vaak,’ schreef hij, ‘dat de massa objectief gezien een bepaalde nieuwe richting in zou moeten gaan, maar subjectief gezien kunnen zij zich nog niet bewust zijn van die noodzaak. De massa kan nog niet bereid zijn of besloten hebben de wijziging door te voeren. In zulke gevallen zullen de leiders geduldig moeten wachten en wij zullen geen andere koers moeten gaan varen tot dat, middels ons harde werken, het merendeel van de massa zich bewust is geworden van de noodzaak ervan en bereid is en besloten is die koerswijziging te helpen uitvoeren.’Zie Quotations of Chairman Mao Tse-tung. Foreign Language Press, Peking 1966. Hoofdstuk 11, ‘The Mass Line’, pagina 118-134. Untung en de zijnen beoogden een zuivering van het leger. Maar wat bracht hen er toe, die patriottische daad in overeenstemming met de handhaving van het wettige gezag en de positie van Bung Karno uit te breiden tot een uitroepen van een Revolutionaire Raad? Deze heethoofdige actie als produkt van nationalistische ijver ging totaal voorbij aan het soort analyse, hier door Mao aangeduid, en gebaseerd op kalm, geduldig leiderschap voortkomend uit wat de massa zelf het meeste beroerde. Toen Untung en de zijnen Bung Karno met hun fait accompli confronteerden, riep de president danook spontaan uit: ‘Zijn jullie helemaal gek geworden om te denken, dat ik erin zou toestemmen dat mijn eigen regering en kabinet als afgedaan worden verklaard?’Peter Polomka, Indonesia since Sukarno. Penguin Books 1971. Pagina 77. De Indonesische massa was in 1965 voor het soort actie dat Untung beoogde absoluut niet rijp. De pki was zich dit zeer bewust en keurde in beginsel de actie tegen de samenzwerende generaals goed, als een ruzie onder hoge militairen, maar zij was totaal niet voorbereid op het soort ‘ongeduldige wilde actie’ als door Untung en de zijnen ondernomen. Ik weet, uit persoonlijke gesprekken, dat ook Bung Karno een fel tegenstander was van dit soort illegale, drastische maatregelen, hetzij van links, hetzij van rechts, en dat hij nooit of te nimmer - wat outsider Anthonie Dake ook in zijn promotie-studie mag beweren - een actie van Untung, zoals deze werd uitgevoerd, a priori kan hebben goedgekeurd. Als iemand dat deksels goed weet, dan is het contra-revolutionair Suharto zelf. Hetzelfde geldt in nog sterkere mate voor Nasution, die Sukarno veel langer en veel meer van nabij heeft gekend dan Suharto. Ik bevond mij tijdens de Indonesische staatsgreep in de Verenigde Staten. Pas éen jaar later, gedurende oktober 1966, zou ik als chef d'équipe van een nos-team naar Djakarta gaan en een poging ondernemen een reconstructie van het gebeurde in elkaar te zetten. Ik baseer mijn aantekeningen op deze plaats dan ook op notities, meestal in 1966 of daarna gemaakt. Het onverwacht verschijnen aan het politieke firmament van de Suharto-komeet was voor iedereen even verrassend, zowel voor de Nasution-groep van officieren - die ook in 1973 nog altijd geen normale of vertrouwde verhouding met Suharto hebben kunnen opbouwen - als voor de Sukarnisten. Suharto werd aanvankelijk niet gewantrouwd. Hij was bevriend met kolonel Untung, en had datzelfde jaar diens huwelijksplechtigheid op Midden-Java bijgewoond. Ook met generaal Supardjo - met Untung de belangrijkste officier uit de pro-Sukarno groep van 30 september - stond Suharto in een directe relatie. Ook Supardjo scheen in Suharto geen vijand te zien. In de politiek klinkt de leugen soms aannemelijker dan de werkelijkheid. Maar juist in de realiteit ligt steeds het onverwachte besloten of de verrassing van het onberekenbare effect. De vervalsers van de feiten zullen zich steeds bedienen van de redenering die in de lijn der verwachtingen ligt. Zoals Hannah Arendt eens heeft gesteld, met succes liegen in de politiek hangt af van de mate waarin de politicus zich over de werkelijkheid heeft weten te oriënteren.Hannah Arendt, Crisis in the Republic. Harcourt, Brace, Javanonich, New York 1972. Hoofdstuk 3, ‘Lying in politics’, pagina 24-47. Suharto was een niet te berekenen realiteit, waar mijns inziens niemand op voorbereid is geweest. Ook de Sukarno-getrouwen niet. Ik kreeg trouwens van Sukarno zelf en diens omgeving, in 1966 niet de indruk, dat men van de generaal verwachtte, dat hij werkelijk dacht de hoogste macht in de republiek ook te zullen krijgen. Uit Suharto's eigen omgeving werd mij al evenmin duidelijk dat de generaal beoogde op de stoel van Sukarno te gaan zitten. Integendeel. Er werd op gewezen - hier kom ik op terug - dat men in het Suharto-kamp de president meer in de geest van de actie van Lubis uit 1956 en het Verrips-rapport van 1963, wilde handhaven als ceremonieel president en staatshoofd, terwijl veel van de feitelijke dagelijkse macht bij het regeren bij de junta zou komen te liggen. Dewi Sukarno, Emile van Konijnenburg en ik zelf hebben ná de coup van de generaals in 1965 uitvoerig met Bung Karno zelf over deze sombere gebeurtenissen in Indonesië gesproken. Madame Dewi, die een uitermate belangrijke positie innam, en in 1965-1966 een slim maar mislukt spelletje poker heeft gespeeld in een poging, Bung Karno met de generaals Nasution en Suharto te verzoenen wil zelf een boek over deze gebeurtenissen schrijven, waar ik haar bij zal assisteren, dus háar lezing van de groteske intriges volgend op de coup, moet ik hier grotendeels buiten beschouwing laten. Ik wil hier categorisch stellen, dat uit mijn eigen gesprekken met Sukarno of met Dewi, bij wie Sukarno van 30 september op 1 oktober 1965 in Wisma Jaso de nacht doorbracht, of met Van Konijnenburg, die hierover op zeer vertrouwelijke voet met het staatshoofd sprak, er nooit de geringste aanwijzing is opgedoken, dat de president hetzij direct óf indirect, de moord op de generaals zou hebben bevolen. Een dergelijke veronderstelling is ook in flagrante strijd met Bung Karno's persoonlijkheid en leiding geven aan de Indonesische Revolutie, vanaf de allereerste dagen in de twintiger jaren tot in 1965 - 1967 toe, toen hij onverbiddelijk weigerde de pki te veroordelen voor iets wat hij wist dat zij niet had gedaan. Dat er überhaupt Indonesiërs zijn geweest, die Sukarno in staat hebben geacht, het bewerken met scheermesjes van generaals, te hebben bevolen of te hebben goedgevonden, is voor mij verbazingwekkend. Zijn leven heeft in het teken gestaan van het vermijden van strijd, het vermijden van conflict of geweld. Zelfs in de confrontatie met Nederland over Irian-Barat wachtte Sukarno tot midden 1961 met zijn eerste speldeprikken op Nieuw-Guinea. Het is een buitengewoon verachtelijke zaak - alleen de cia kan iets dergelijks bedenken - om nu, na diens dood Sukarno via geschrijf van een ‘journalist-glazenwasser’, Anthonie C. Dake, in diens boek The Spirit of the Red Banteng, de eerste president van Indonesië het laten vermoorden van zes van zijn top-generaals in de schoenen proberen te schuiven. Zoals de louche Adam Malik al in 1966 heeft geprobeerd Sukarno verantwoordelijk te houden voor de heksenjacht en moord op honderdduizenden communisten. Tegen Van Konijnenburg heeft Sukarno gezegd, dat hij op 2 oktober 1965 een belangrijke afspraak had met generaal Yani. ‘Ik weet,’ aldus Konijn, ‘dat Yani wat wilde. Maar het is mij niet duidelijk geworden wat. Sukarno heeft nooit kunnen reconstrueren welke voetzoeker er die dagen het eerste is afgegaan. Hij zei mij: ‘Ik wilde feiten hebben. Wat men mij gaf waren meningen en conclusies,’ aldus Van Konijnenburg. Ik houd het voor mogelijk, dat Roeslan Abdulgani eens gelijk zal krijgen, zoals hij in een interview met Joop van Tijn in Vrij NederlandVrij Nederland, 24 maart 1973. stelde, dat om de werkelijke en volledige toedracht van de coup in Indonesië te leren kennen eerst Indonesische Pentagon papieren boven water zullen moeten komen. Roeslan doelde dus op de door de Amerikaan Daniel Elsberg opzettelijk uitgelekte geheime stukken inzake de oorlog in Vietnam welke de lugubere rol van de Amerikaanse regering bij de oorlog in Zuidoost-Azië blootlegden. President Sukarno werd de ochtend van 1 oktober in Wisma Jaso om 6 uur gewekt met het nieuws dat er ongewone acties aan de gang waren. Hij besloot onmiddellijk naar het Istana te vertrekken. Onderweg werd hij gewaarschuwd dat de omgeving van het presidentiële paleis niet veilig scheen door troepenbewegingen. Hij besloot tenslotte die ochtend naar de luchtmachtbasis Halim te rijden, alwaar het presidentiële vliegtuig in gereedheid was gebracht. Madame Dewi had de avond van 30 september eerst een soiree op de Italiaanse ambassade bijgewoond en vervolgens dineerde zij met de ambassadeur van Iran en diens echtgenote in de Nirwana Club van Hotel Indonesia. Tegen middernacht kwam een adjudant van de president haar halen. Sukarno was van het stadion, waar hij die avond een redevoering had gehouden, naar het Merdeka paleis gereden, had zich verkleed in een flanel met een loshangend hemd, en haalde Dewi af. Toen zij beneden kwam stond de presidentiële Cadillac onopvallend geparkeerd, met slechts enkele bewakers ernaast en samen reden Bung Karno en Dewi naar Wisma Jaso. Zoals altijd werd eerst wat gegeten en die avond gebruikte men een koud buffet op zijn Japans klaargemaakt. De president informeerde naar de activiteiten van Dewi die avond en zij waren voor het slapen gaan nog even in de tuin. De volgende ochtend stond de president als altijd om zes uur op, waste zich en zegde zijn gebeden. Dewi herinnert zich totaal niets bijzonders die avond. Als er in de ochtend ongewone berichten waren geweest, vond Bung Karno deze niet alarmerend genoeg om Dewi er bij het opstaan wakker voor te maken. Pas tegen tien uur werd zij gewekt met informatie dat er een conflict in het leger was uitgebroken. Zij was onmiddellijk zeer ongerust over de verblijfplaats en het welzijn van de president en probeerde met alle beschikbare middelen te weten te komen, wat er was gebeurd. Een fotograaf van Paris Match, Michel Le Tac, die juist op dat moment in Indonesië was om een reportage van de president en haar te maken, was een der eersten die haar nieuws kwam brengen. Op 2 oktober kwam kapitein Suparto, een militaire adjudant van Sukarno, met een eerste brief van de president voor haar. De president vroeg haar zich geen zorgen te maken, zei dat hij in goede gezondheid was, en dat er een ‘conflict tussen militairen’ was uitgebroken.Zie Appendix XII. Dewi gaf de kapitein een antwoord mee, waarin zij onder meer schreef, dat haar leven alleen voor hem was, dat zij alleen in hem geloofde, dat zij hem onmiddellijk wilde zien en haar diensten aanbieden. De kapitein was onder strikte orders niet te zeggen waar Bung Karno zich bevond. Diezelfde avond tegen 20.00 uur kwam deze adjudant terug naar Wis-ma Jaso om Dewi te halen. In een gesloten jeep werd zij naar de luchtmachtbasis van Halim gebracht. Zij sprak twintig minuten met de president in een kamer alleen. Bung Karno verkeerde in ongerustheid over het welzijn van generaal Yani. Dewi wist, dat haar man nog altijd op Yani steunde. Hij was zéer ongerust over diens lot. Dewi drong er op aan dat de president zo snel mogelijk hetzij via de radio hetzij in eigen persoon voor het publiek zou treden want het volk verkeerde in de allergrootste ongerustheid, dat er iets met Bung Karno zelf was gebeurd. Ook vroeg zij of hij in Halim zou blijven of naar het Merdeka-paleis terugkeren. Men overwoog echter om naar Madioen te vliegen. Dit scheen Madame Dewi een dodelijke vergissing toe. Niet alleen vond in 1948 een pki opstand juist in die stad plaats, maar zij voelde instinctief, dat als de president naar Midden-Java zou uitwijken hij zijn greep op het machtscentrum Djakarta zou kunnen verliezen. Zij raadde hem dit ten zeerste af. ‘Maar als je toch wilt gaan, neem mij dan in Godsnaam mee,’ smeekte Dewi, ‘want mijn ziel behoort aan jou, ik wil in dit moeilijke uur bij je zijn, je helpen en van dienst zijn.’ ‘In retrospect,’ zegt Dewi, ‘had ik moeten doen wat ik aanvankelijk wilde, namelijk een broekpak dragen, vooral omdat ik in een jeep werd vervoerd. Maar omdat ik wist dat hij daar niet van hield, had ik toch een jurk aangeschoten. Hij dankte mij voor mijn loyaliteit en toewijding maar keek naar mijn robe en gaf te kennen, dat ik, als vrouw, niet mee kon gaan. Op dat moment voelde ik mij als de Samurai-echtgenote, die accepteert dat zij in een wereld van mannen leeft, en dat het haar taak is zich bij de wil van de man neer te leggen. Ik besefte, dat ik hem tot last zou zijn door te insisteren met hem mee te willen gaan, dus legde ik mij bij zijn wil neer.’ Madame Dewi herinnerde zich hoe de president kort daarop in een auto stapte. Zij vroeg zich, onder de druk der gebeurtenissen af, of zij hem ooit terug zou zien. Portieren van auto's sloegen dicht, er werden commando's gegeven en er was een drukte van belang voor het eenvoudige huis, waar zij de president had ontmoet. Toen zag zij de derde vice-premier, Johannes Leimena. Zij stormde op hem af. Ook hem smeekte zij zijn invloed aan te wenden dat Sukarno niet naar Madioen zou gaan, maar zich aan het volk zou vertonen, om de rust te helpen doen weerkeren en het vertrouwen in het gezag te herstellen. Op 3 oktober kwam een tweede brief van Sukarno per koerier.Zie Appendix XIII. De president was met Leimena van Halim naar het zomerpaleis van Bogor gereden. Hij schreef verder, dat hij nog niet wist wat er met generaal Yani was gebeurd en welke de situatie betreffende zijn chef-staf precies was. De president gaf te kennen, waarom hij generaal Pranoto Reksosamudra als tijdelijk chef-staf in de plaats van Yani had benoemd. ‘Hij is misschien zwak,’ aldus schreef de president in het Engels aan Madame Dewi, ‘maar hij is tegelijkertijd de enige in de mbadMarkas Besar Angkatan Darat (Hoofdkwartier leger)., die zowel met links- of rechtsgeoriënteerde officieren tot zaken kan komen. Ik heb hem als dagelijks commandant voor het afhandelen van dagelijkse zaken tijdelijk benoemd. Het commando over het leger heb ik in eigen handen genomen.’Hieruit blijkt andermaal hoe Sukarno er naar bleef streven ook evenwicht in de gewapende strijdkrachten te handhaven op basis van zijn nasakom ideaal. Bij de presidentiële keuze van Pranoto was inderdaad de naam Suharto
gevallen. ‘Hem niet,’ zou de president hebben gezegd, ‘hij is koppig.’ Sukarno was het incident uit 1946 uiteraard niet vergeten. Ook toen had Suharto een presidentieel bevel eenvoudig naast zich neergelegd. Terwijl Pranoto juist een rivaal van Suharto was, die hem als commandant van de Diponegoro divisie had opgevolgd, toen generaal Nasution achter bepaalde malversaties onder verantwoordelijkheid van Suharto was gekomen en hem had doen wegsturen naar een militaire academie om herscholing te ondergaan. De president als opperbevelhebber van de strijdkrachten gebood dus om deze redenen Pranoto zich bij hem te komen melden op Halim. Hij wilde de machtsovername van het leger met hem bespreken. Pranoto was niet thuis op dat moment maar juist op het kostrad hoofdkwartier van Suharto. Toen Harto hoorde dat niet hij, maar Pranoto bij de president werd ontboden, pleegde Suharto opnieuw insubordinatie. Er is geen ander woord voor. Hij verhinderde Pranoto zich bij Bung Karno te gaan melden. In praktische termen betekende dit, ‘niet Pranoto maar ik neem de leiding van het leger op mij, wat Sukarno verder ook verordonneert.’ In de meeste landen wordt insubordinatie als hoogverraad gezien, waar de doodstraf op staat. Terwijl de naam van kolonel Untung aanvankelijk via de radio als nationale held was doorgekomen, die het leven van Bung Karno had gered door subversieve generaals te doen arresteren en een Revolutionaire Raad uit te roepen, kon Suharto met zijn tegen-coup reeds zeer spoedig de aandacht op zichzelf vestigen, omdat hij - ook na herovering van het radiostation - in de gelegenheid was het publiek in te lichten, dat hij degeen was, die rust en orde had hersteld en voorkomen had dat er een illegaal bewind aan de macht kwam. Weinigen hadden ooit van Suharto gehoord en men vroeg zich in Djakarta af, wie wel die generaal was, die plotseling de leiding in het land op zich had genomen. Precies zoals de Griekse kolonels verkondigden, dat wat zij deden in naam van de koning geschiedde bij de cia coup in Athene, zo kondigde Suharto aan, dat hij optrad in naam van de Republiek en Bung Karno. In zijn memoires verklaarde Suharto in 1968 openlijk dat hij Bung Karno's besluit een ‘slappe, progressief georiënteerde generaal Pranoto’ te benoemen gewoon negeerde om zijn eigen gang te kunnen gaan. Hij bevestigt notabene daarmee zijn eigen coupmentaliteit en insubordinatie jegens het wettige staatshoofd en de wettige opperbevelhebber van de gewapende strijdkrachten, president Sukarno.The Smiling General. Pagina 23. Trouwens deze hele 280 pagina's tellende biografie, door de Duitser O.G. Roeder opgetekend, ademt een mentaliteit van keihard een eigen weg bewandelen en bevelen van zijn superieuren naast zich neer leggen om zijn wil te kunnen doorvoeren. Een wil en een politiek die bovendien ‘toevallig’ de wensen reflecteerden van de Verenigde Staten en de nieuwe westerse ‘bondgenoten’. Nadat de stoffelijke resten van de vermoorde generaals later zwaar verminkt waren teruggevonden, beschuldigde het leger onmiddellijk communistische organisaties en gerwani-vrouwen van de pki ervan, rituele wreedheden op de lichamen van de betrokken officieren te hebben uitgevoerd. De meest gruwelijke beelden werden via televisie en in de pers verspreid. Met deze gepubliceerde nachtmerrie van terreur werd met succes de kiem gelegd voor een der bloedigste moord- en rampokpartijen uit de menselijke geschiedenis. Het anti-pki-scenario scheen welhaast foutloos geënsceneerd. De gevolgen waren vernietigend. Geleidelijk aan drong het tot de wereld door wat er in Indonesië aan de hand was geweest. Don Moser schreef in Life nadere bijzonderheden:Life Magazine, 11 juli 1966. ‘Op het strand van Bali groette een aardige jonge islamiet, met zachte ogen, genaamd Ali, een oude kameraad, die ergens op het zand zat. “Goedenavond,” zei Ali. “Goedenavond,” antwoordde de vriend. Daarop haalde Ali zijn parang - een mes in de vorm van een zwaard, dat gebruikt wordt voor het kappen in de velden - te voorschijn, en sloeg het linkeroor van zijn vriends hoofd. Daarna het rechteroor, toen zijn neus. Toen hief Ali zijn parang hoog op en kapte het hoofd van zijn vriend af.’ Ook Life herhaalde natuurlijk het fabeltje, dat leden van de communistische vrouwenbeweging Gerwani geoefend zouden hebben in het castreren van levende katten, alvorens zij de gevangengenomen generaals te lijf gingen. De Gerwani-dames zouden zwaar onder verdovende middelen en naakt voor enkele nog levende generaals hebben gedanst, waarna zij met kleine scherpe mesjes eerst de ogen van de generaals zouden hebben uitgestoken om deze lugubere vertoning daarna bij andere lichaamsdelen voort te zetten. Ik vrees dat de heer Don Moser zijn gegevens van dezelfde militaire kantoren heeft ontvangen als Anthonie Dake, met als gevolg, dat sedert jaren de meest onaannemelijke racontars hieromtrent de ronde doen, die in 1965 - 1966 echter leidden tot een oproep van Islamitische leiders aan de gelovigen om wraak te nemen op de communistische ‘honden’. Terwijl Life het aantal slachtoffers van de slachting onder zogenaamde communisten op 400 000 raamde, meldde de New York TimesNew York Times, 24 augustus 1966. dat er 500 000 doden waren gevallen. Maar laat ik met de 5de oktober vervolgen. President Sukarno schreef Madame Dewi die dag de volgende brief: ‘Dear darling Dewi, Bedankt voor je brief. Vandaag is de dag waarop de zes generaals en de adjudant van een van de generaals begraven zullen worden. De veiligheidsdienst, en Bandrio, zowel als Leimena staan mij niet toe naar de begrafenis te gaan voor redenen van staatsveiligheid. Zij zeggen, dat niemand er zeker van kan zijn wat er bij een dergelijke emotionele ceremonie zou kunnen gebeuren. Ik vraag zes generaals om na de begrafenis met mij te komen spreken, namelijk generaal Pranoto, generaal Murshid, generaal Sutardio, generaal Ashari, generaal Sudirgo en generaal Adjie uit Bandung. Zij behoren tot de invloedrijke generaals in het leger. Wat de vermoorde generaals betreft - laten wij eerst de resultaten van ons geheim onderzoek afwachten: waren zij werkelijk van plan om een coup tegen mij te gaan ondernemen of niet? De inlichtingen zijn tegenstrijdig aan elkaar. Wat waar is, is dat zij allen aan “communisten fobie” leden.’ Intussen is ook Madame Dewi van mening dat vanaf het allereerste begin van de ongeregeldheden de door Suharto verspreide informatie over de gebeurtenissen doordrenkt was van verdachtmakingen jegens de pki. Ook vóor dat de stoffelijke resten van de generaals gevonden werden, werd de pki wijd en zijd als instigator van de opstand genoemd. Toen tenslotte de put bij Halim werd gevonden heeft het Suharto-regime met niets ontziende onbeschaamdheid de meest walgelijke foto's en beeldopnamen via het televisiescherm verspreid, zodat inderdaad een ongekende volkswoede werd ontketend. Dewi herinnert zich hoe ook zij totaal overstuur was geraakt van de wreedheden en opnamen die werden getoond en hoe zij dagen achtereen huilde en van streek was. Het effect van die campagne moet niet te beschrijven zijn geweest. Ernst Utrecht stelde later: ‘Het zijn vooral de generaals Sukendero en Nasution - de tweede was slachtoffer van ernstige frustraties als gevolg van een smadelijke vlucht - die verantwoordelijk zijn voor de moorden op bijna een half miljoen onschuldige boeren, arbeiders, intellectuelen en arme kleine lieden, wier enige fout was geweest dat zij sympathieën hadden gehad voor de communisten en het communisme.’Sukarno/Suharto. Kosmo-Story nr 11-12, pagina 46. Ik vind, dat Utrecht te weinig accent legde op het feit, dat Suharto tenslotte de verantwoordelijke man was, die zich de macht in het land had toegeëigend en deze duidelijk niet aankon. Hij ondergroef het prestige en de geloofwaardigheid van Sukarno, opdat vooral niet meer naar de president geluisterd zou worden maar zag zelf ook geen kans, zo hij dat gewild zou hebben het uitmoorden van Sukarno-aanhangers te stoppen. Met Suharto aan het roer ontstond een toestand zoals Mao het noemde, ‘Wanneer er nergens een tijger te vinden is nemen de apen bezit van de bergen.’ Het was duidelijk, dat het Suharto-regime de meest geperfectioneerde Amerikaanse technieken gebruikte en uit Washington D.C. had geleend, om te trachten de schuld van de coup-affaire vroeg of laat in de schoenen van Sukarno te kunnen schuiven. Dat Suharto deze sophisticated methoden werkelijk toepaste bevestigde ook prins Norodom Sihanouk, die schreef: ‘Met de assisentie van psy-chologische-oorlogvoeringspecialisten uit Indonesië, die de lastercampagnes tegen de voormalige president Sukarno in elkaar hadden gezet, hebben Lon Nol en Sirik Matak getracht in Cambodja een lastercampagne tegen de monarchie op gang te brengen.’Prins Norodom Sihanouk, My War with the cia. Pelican Original, 1973. Pagina 216. Uit Nederland was Hans C. Beynon van De Volkskrant éen der eerste verslaggevers, die al in begin 1966 over de massaslachtingen in Indonesië in zijn blad berichtte. Hij legde nauwelijks de vinger van verantwoordelijkheid op de subversieve generaals, en zijn verslagen zijn dan ook op zijn gunstigst te karakteriseren met het-kan-vriezen-het-kan-dooien-bericht-geving. Overigens zijn de bloedige gebeurtenissen in Indonesië aan het overgrote deel van het Nederlandse publiek voorbijgegaan, want rechtse, fascistische generaals die ‘roden’ uit de weg ruimen leveren niet het soort kopij waar massacirculatiekranten als De Telegraaf gedetailleerde aandacht aan besteden. Belangrijker zijn in Duitsland verschenen geschriften, waaronder Indonesien: Analyse eines Massakers van Einar Schlereth en Batjo Daeng BintangEinar Schlereth en Batjo Daeng Bintang, Indonesien: Analyse eines Massakers. Marz Verlag, 1970. en de studie waar ik zelf het zwaarste aan til van Philippe Gavi, Konterrevolution in IndonesienPhilippe Gavi, Konterrevolution in Indonesien. Europäische Verlaganstalt, 1968.. Gavi's analyse van de achtergronden en sociaal-politiek-economische toestanden die leidden tot een steeds meer op elkaar afgestemde verhouding tussen de pki en Bung Karno, komen in de studie van Gavi het duidelijkst naar voren. Ik moet hier aan toevoegen, dat er wellicht andere studies en documenten beschikbaar zullen zijn gekomen, maar die heb ik niet gelezen. Ik wil de lezer, aangezien de elaboratie van deze onderwerpen buiten de grenzen van mijn huidige reportage valt, slechts de weg wijzen naar andere meningen en geschriften. Het blijft voor mij moeilijk om te beoordelen of de deskundige analyse van professor Wertheim over de indirecte aanleiding tot de generaalscoup van 1965, de botsingen op het Indonesische platteland tussen boeren en pki enerzijds en de islamieten, militairen en rijkere grondbezitters, relevant is. Hij gaf echter in de Groene Amsterdammer in 1966 een belangwekkend overzicht, waaruit hier enige letterlijke passages volgen: ‘Zolang de communisten zich in hoofdzaak hadden gehouden aan Sukarno's nasakom-beleid en hun eigen marxistische doelstellingen ondergeschikt hadden gemaakt aan diens politiek van nationale eenheid, ver-wekten zij geen overmatig scherpe reacties, al wisten zij dat onder de godsdienstige leiders en politici zich hun verwoedste vijanden bevonden. Maar in 1964 en 1965 begonnen de communisten op het platteland een eigen politiek te volgen, daar zij de eisen van de arme boeren niet langer konden negeren. In 1960 was een vrij progressieve en radicale wet op landhervormingen tot stand gekomen. Maar een overwegend conservatief bestuursapparaat had de uitvoering van deze wetgeving min of meer gesaboteerd, of althans in een te langzaam tempo uitgevoerd. Linkse boerenorganisaties begonnen op eigen gezag in bepaalde dorpen van Midden- en Oost-Java, waar zij een groot overwicht hadden, de wet uit te voeren en de grond van rijkere grondbezitters - grotendeels hadjis - onder de arme boeren en landlozen te verdelen. Deze eenzijdige acties - aksi sepihak - wekten fel verzet, vooral van de kant van de islamitische groeperingen in Oost-Java. In 1964 vonden vele lokale botsingen plaats tussen islamitische en linkse groepen. De pki moest eind 1964 Sukarno, de pni en de Nahdatul Ulama beloven de aksi sepihak stop te zetten - maar de boerenorganisaties gingen soms toch hun gang, nog in 1965. En daarmee wordt het beeld van de massamoorden opeens duidelijker. In Midden- en Oost-Java waren de rijkere grondbezitters overwegend islamitisch; op Bali waren het pni'ers; op Flores katholieken. En nu passen een aantal bekend geworden feiten in het totaalbeeld. Niet alleen in de streek om Banjumas was het conflict dat ideologisch als een Heilige Oorlog werd voorgesteld, er in wezen éen van grondbezitters tegen opstandige bezitlozen. Het landhervormingsplan was bedoeld om de grond eerlijk te verdelen, maar de communisten hadden niet alleen gronden in bezit genomen, die toebehoorden aan “in hoog aanzien staande” leden van de dorpsgemeenschap, maar zij hadden ook getracht gronden over te nemen die aan moskeeën toebehoorden. Maar ook op Bali hadden de communisten weerstand gewekt, bijvoorbeeld door actie te voeren tegen de doelloze, veel geld verslindende godenoffers. In het Klatense, een van de streken waar op grote schaal is gemoord, was volgens een artikel in het tijdschrift Indonesia (nr. 1, april 1966) van de Australische historicus Lance Castles al in 1964-1965 een ernstig conflict ontstaan tussen vrome rijkere boeren en de linkse boerenbond, de bti, die getracht had de landhervormingen eenzijdig door te voeren. Het directe effect van de landhervormingen was overigens, paradoxaal genoeg, dat rijkere boeren opeens op grote schaal hun gronden gingen inbrengen in islamitische vrome stichtingen (wakf). Geen wonder, dat de boerenorganisaties ook deze niet ongemoeid hadden gelaten. De godsdienstscholen waren, aldus Castles' analyse op grond van zijn studie van een beroemde godsdienstschool, de centra geweest waar de anti-communistische geest en het verzet tegen de landhervormingen - de leerlingen waren grotendeels zoons van rijkere boeren - al sinds jaren waren aangekweekt. Ook Seymour Topping van de New York Times vermeldt overeenkomstige feiten: een godsdienstig leider in Kediri, die de journalist vroeg naar de redenen van de haat tegen de communisten, antwoordde: zij had-den “eenzijdige acties” gevoerd bij de landverdeling, en hadden Moslems beledigd. De schrijver vermeldt ook voor Midden-Java gewelddaden tegen pki-leden die hadden toegezien op de uitvoering van de landhervormingen. Ook het handelingspatroon na de moorden geeft aanwijzingen in gelijke richting. In sommige streken werd bouwland van gearresteerde personen in beslag genomen, aldus een andere Australische deskundige in een vertrouwelijk rapport. En het Australische Bulletin of Indonesian Economic Studies (nr. 3, februari 1966) valt te lezen, dat in december 1965 de minister voor Agrarische Zaken had gewaarschuwd dat de uitvoering van de landhervorming belemmerd was door de negatieve gevolgen van de 30 september-beweging. De herverdeling van land aan landloze boeren, aldus de minister, moest doorgang vinden volgens de geldende regelingen, en er zouden strenge maatregelen genomen worden tegen rijke grondbezitters en andere elementen die het neerslaan van de 30 september-beweging misbruikten om verdeeld land weer terug te krijgen, en verdere verdeling te beletten.’ Wertheim vervolgde: ‘Langzamerhand wordt, door deze cumulatie van aanwijzingen - die overigens niet uitsluiten dat in andere streken weer andere sociale en economische factoren een belangrijke rol speelden - het beeld van wat zich op het platteland heeft afgespeeld, scherper. Tevens wordt duidelijk, waarom Sukarno's nasakom-politiek in 1965 niet langer houdbaar was, en de te lang doorgevoerde communistische tactiek van steunen van en op de president gedoemd was te falen. Deze tactiek kon resultaten opleveren - naar nu achteraf blijkt meer in schijn dan in werkelijkheid - zolang de klassentegenstellingen op het platteland beperkt bleven. Zolang kon de nationale eenheid als ideologie een samenbindende kracht blijven, ten dele steunend op een betrekkelijk ongedifferentieerde massa van kleine boertjes, door Sukarno aangeduid als “arme lieden”, marhaens. Diens marhaenisme paste in een stadium, waarin een “populistische” ideologie, die uitgaat van de overbrugbaarheid van interne klassentegenstellingen, als staatsfilosofie kon aanslaan (vgl. hierover het knappe werk van Peter Worsley, The Third World). De nasakom - gebaseerd op samenwerking tussen verschillende sociale groepen - was een belichaming van deze populistische, in wezen onmarxistische ideologie.’Zie ook Sukarno's artikel Nationalism, Islam and Marxism, in 1927 geschreven, heruitgegeven met een voorwoord van Ruth T. McVey, en vertaald door Karel H. Warouw en Peter D. Weldon: Modern Indonesia Project, Southeast Asia Program. Cornell University, Ithaca, New York 1969. Uiteraard is Wertheim's analyse daarom ook belangrijk, omdat buitenlandse waarnemers en Amerikanen, evenals een gedeelte van het hoge officierencorps, door Bung Karno aangeduid als ‘communistenfobie’-lijders, zich over bovengenoemde ontwikkeling dodelijke zorgen maakten. Of Wertheim hiermee afdoende aantoont dat nasakom gedoemd was om te falen, vanwege toenemende klassetegenstellingen op het Indonesische platteland, betwijfel ik. Omdat nasakom niet werd toegepast en in praktijk gebracht zoals Bung Karno het wilde en leerde, en omdat de door Wertheim zelf als betrekkelijk progressief geziene landhervormingswet van 1962 niet werd uitgevoerd, zoals Sukarno wilde, juist daarom mislukten diens plannen en staatsfilosofie in dit opzicht. John Hughes van de Christian Science Monitor sprak als eerste buitenlandse correspondent met Bung Karno ná de 1 oktober 1965-coup van Suharto. Alvorens de president op 6 oktober met een eerste voltallige kabinetsvergadering in het zomerpaleis van Bogor tot de orde van de dag overging, was het journalisten toegestaan binnen te komen. Hughes vertelde op enkele passen afstand van Bung Karno te hebben gestaan. Sukarno: ‘U vertegenwoordigt?’ Hughes: ‘De Christian Science Monitor. Bent u bereid iets te zeggen tegen de buitenlandse pers?’ Sukarno: ‘Ik heb een glimlach voor hen.’ Hughes: ‘Zij zien uw glimlach, maar wij zouden de voorkeur geven aan enkele woorden.’ Sukarno lachte en vroeg: ‘Hoe lang bent u in Indonesië?’ Hughes: ‘Eén week.’ Sukarno: ‘Was u in Djakarta of heeft u in het land rondgekeken?’ Hughes: ‘Alleen in Djakarta. Maar kunt u zeggen wanneer u naar de hoofdstad terugkeert?’ Sukarno lachte opnieuw: ‘Deze journalisten kennen allerlei manieren en kunstgrepen om moeilijke vragen te stellen.’ Hughes: ‘Wel, omdat u naar mijn reisplannen vroeg, dacht ik dat het nuttig was naar de uwe te vragen.’ Hughes beëindigde zijn reportage met de conclusie: ‘Het was duidelijk dat Sukarno in volle actie was.’ Opvallend was, dat tijdens de kabinetszitting door Bung Karno voorgezeten, ook twee belangrijke pki-leiders aanwezig waren, te weten Njoto - die tijdens de coup met dr. Subandrio in Medan was geweest - en Lukman, die partijleider Aidit vertegenwoordigde. Zij, die geloofden dat de pki schuldig was, vonden dit verdacht en vreemd en meldden, dat Njoto en Lukman deden alsof zij van de prins geen kwaad wisten. Suharto liet in korte tijd en achter elkaar de top van de pki uitmoorden. Men kan zich afvragen: waarom een groots opgezet, publicitair monsterproces tegen een man als Subandrio, dat ik heb bijgewoond en voor de nos gefilmd en waarvan iedereen wist, dat het hier zeker niet ging om een architect van een staatsgreep tegen het bewind van Bung Karno? Subandrio was er immers de superlakei van, met alle nadelige gevolgen voor Sukarno van dien.Ambassadeur Zairin Zain heeft eens gezien, dat Bandrio de voeten van Bung Karno kuste, een gebaar dat de president haatte. Waarom vermeed Suharto dan zo angstvallig om de ‘schuldigen’, Aidit, Lukman, Njoto en andere pki-bonzen voor het publiek en zijn militaire rechters te slepen? Volgens de Amerikaanse journalist en part-time adviseur van pro-westerse Aziatische regeringen
in Washington D.C., Arnold Brackman, zou Aidit bij zijn gevangenneming hebben geëist, dat men hem naar Bung Karno zou brengen. Toen de militairen dit weigerden, zou hij geroepen hebben, ‘Als u mij gaat doodschieten, omdat ik schuldig zou zijn, moet u ook de president fusilleren!’Arnold C. Brackman, The Communist Collapse in Indonesia. W.W. Norton, New York, 1969. Pagina 110 en 111. Evenals zijn Nederlandse collega, Dake, kalkt Brackman dit soort ‘inlichtingen’ afkomstig van het huidige regime rücksichtslos over en verkoopt deze voor ‘waar’. Omdat hij in Amerika met Daniel Lev en misschien twee of drie anderen tot de weinige ‘Indonesië-specialisten’ behoort raadpleegt iedereen zijn boeken en vindt men overal diezelfde ‘informaties’ weer terug. Wanneer Brackman notabene in 1963 in een ander boek van 300 pagina's over communisme in IndonesiëArnold C. Brackman, Indonesian Communism. Frederick A. Praeger, New York 1963. besluit met een appèl aan Sukarno, dat zijn land meer dan ooit ‘democratie’ nodig heeft, bewijst hij niets van de werkelijke situatie in dat land of Bung Karno begrepen te hebben. Zoals Ali Sastroamidjojo mij er eens op heeft gewezen, was het de in Leiden afgestudeerde Sutan M. Sjahrir geweest, die tijdens zijn premierschap in 1946 de burgers van Indonesië opriep om in westerse traditie, politieke partijen te stichten, waardoor het land al spoedig over enkele dozijnen officiële clubs van professionele politieke kibbelaars kwam te beschikken. Zo citeert Brackman op de laatste pagina van zijn boek in 1963 Sjahrir, die in Onze strijd had gesteld: ‘Democratie, niet nationalisme, behoort het primaire doel van onze revolutie te zijn.’ De ellende blijft dat westerse waarnemers maar al te vaak zodanig worden geprogrammeerd, dat zij onmogelijk enigermate in de schoenen kunnen stappen van hen, die met de actuele problemen van een zich ontwikkelend Azië geconfronteerd zijn. Sukarno was een aartsdemocraat. Er zijn genoeg Indonesiërs geweest, die hadden gewild dat Sukarno een dictator in het genre van Suharto zou zijn geweest! Dan had hij zoals Suharto heeft gedaan simpel alle rechtse en pro-Amerikaanse onruststokers en tegenstanders tegen de muur laten zetten, en dan zou hij ongestoord Indonesië in de richting hebben kunnen laten koersen, die hij, Sukarno, voor Indonesië meer dan noodzakelijk achtte. Nu wist een handjevol door de cia gesouffleerde, opgestookte en rijkelijk van dollars voorziene officieren honderdduizenden mensen om te brengen - Willem Drees zegt in 1973 nog altijd: ‘Het waren er hoogstens tienduizend!’ 
- en het land van een links-progressieve koers af te houden. Niet Sukarno stelde het verrijken van de top primair en veronachtzaamde het vestigen van een sociaal rechtvaardige infra-structuur voor de Indonesische samenleving, maar Suharto, wat ook de vrome bedoelingen en holle frasen van de necolim generaals mogen zijn. Na afloop van de eerste kabinetsvergadering op 6 oktober 1965 verklaarde minister Subandrio, dat Bung Karno niet akkoord ging met de oprichting, als door Untung bekendgemaakt, van een Revolutionaire Raad, en tegelijkertijd eveneens wraakoefeningen van het leger tegen de Untung-groep sterk afkeurde. Ook Bandrio deelde de pers mee ervan overtuigd te zijn dat de pki buiten de Untung-actie stond. Tegelijkertijd riepen Indonesische radiostations juist in opdracht van militairen (de Nasution-Suharto-groep) de burgers op tot krachtige wraakoefening op
de loyalisten en de communisten. Sukarno en diens kabinet kwamen tot de conclusie dat de 30 september-1 oktober-affaire een geschil binnen de gewapende strijdkrachten was geweest, waarbij progressieve officieren zich van enkele belangrijke, anti-communistische generaals, bovendien verdacht van nauwe banden met de cia, wilden ontdoen, ten einde het leger te zuiveren van putsch-officieren, die een aanslag op Sukarno beraamden voor de Legerdag, 5 oktober 1965. Gedurende de eerste dagen ná 1 oktober had Madame Dewi zich bepaald tot het verzamelen van inlichtingen uit zo breed mogelijke bron, en deze op lange vellen uitgetypt en naar Sukarno gezonden. Zij wilde hem niet beïnvloeden of adviseren, slechts zo veel mogelijk inlichten omtrent wat zich in de hoofdstad afspeelde. Maar nadat Sukarno allereerst was weggebleven op de begrafenis van de generaals - een vraag die de president in zijn brief van 5 oktober beantwoordde - liet zij in een brief op 6 oktober weten, dat zij diep geschokt was bij televisieopnamen van Bung Karno's eerste kabinetsberaad de president onder de huidige trieste omstandigheden in het land zo duidelijk te hebben zien glimlachen en kwinkslagen maken. Op 8 oktober 1965 schreef de president het volgende, ‘Dear darling Dewi, Begrijp mij niet verkeerd. Ik glimlachte op de kabinetsvergadering, om de wereld te laten zien, dat ik veilig ben en “genki”Wèl. en dat ik de situatie meester ben. (Je weet, dat de necolim pers zegt dat ik verloren ben of althans bijna?) Ook: omdat ik mijn volk opnieuw vertrouwen en kracht wil geven. Weet je, dat ik onmiddellijk de vermoorde generaals tot “pahlawans” (helden) van de Revolutie heb verklaard en dat ik hen allen met éen rang heb bevorderd? Weet je, dat ik schriftelijk had besloten dat Erma Surijani (de dochter van Nasution) op het Taman Pahlawan (erekerkhof) begraven zou worden? Alleen: de familie Nasution zelf heeft besloten om het meisje in Kebajoran te begraven.’ De president scheen verbaasd over Dewi's boosheid wat hem verdrietig en radeloos maakte. Dewi wilde echter dat de president snel naar het machtscentrum van het land, Djakarta, zou terugkeren. Niet omdat in Bogor haar rivale, Madame Hartini de scepter zwaaide en Bung Karno dus steeds bij haar zou zijn, maar Dewi scheen zich grote zorgen te maken om de invloed die de meer links-georiënteerde omgeving van het staatshoofd in Bogor op hem zou hebben. Ik geloof niet, dat Madame Hartini zoveel linkser georiënteerd was dan Ibu Dewi. Misschien had Madame Hartini inderdaad meer contacten met de Sowjet ambassade of vertegenwoordigingen van socialistische landen, en zij zal misschien ook intiemer bevriend zijn geweest met Njoto of Aidit van de pki en zij sympathiseerde met de Gerwani, maar ook Dewi spreekt met veel genegenheid over Njoto, de door Suharto in het geheim vermoorde pki leider. Ook geloofde Dewi - en zij handhaaft deze mening in 1973 - dat Sukarno veel aan invloed en prestige ook bij het volk zou verliezen door zo lang ná de staatsgreep in Bogor te blijven. Hier zou zij
wel eens gelijk in kunnen hebben. Ik heb vaker gevoeld dat de president zijn werkelijk loyale aanhang overschatte. Hij leek mij soms te zeker van zichzelf. De feiten wijzen dan ook uit, dat toen hij maandag 11 oktober in de hoofdstad terugkeerde Suharto ruimschoots de tijd had gehad onder valse voorwendselen een belangrijke groep officieren om zich heen te verzamelen, waaronder - zij het op basis van een gewapende vrede - Nasution. De gezaghebbende New York Times berichtte vanuit Singapore vandaag, dat Sukarno de situatie in Djakarta weer in de hand had, dat de rust in het land begon terug te keren en een burgeroorlog tussen het leger en de communisten bezworen leek. Maar drie dagen later meldde Max Frankel vanuit Washington in hetzelfde blad dat de regering van president Lyndon B. Johnson - de man die bezig was 500 000 Amerikaanse militairen in Vietnam neer te zetten - van mening was dat de gebeurtenissen van de afgelopen tien dagen in Indonesië een prachtige kans boden aan anti-communistische Indonesiërs in het algemeen en aan de doelstellingen van de Amerikaanse politiek in Zuidoost-Azië in het bijzonder. In Washington was men blijkbaar via de cia beter ingelicht, dan de Times-verslaggevers ter plaatse in Zuidoost-Azië, want Max Frankel wist toen al te melden, dat Sukarno niet anders meer was dan de gevangene van het leger en andere anti-communistische krachten in Indonesië. Het blad voegde aan deze meningen toe, dat voor een verdere uitbreiding van een pro-Chinese politiek door Sukarno niet langer behoefde te worden gevreesd. In het licht van de Amerikaans-Chinese toenadering van 1972-1973 zou men kunnen stellen, dat terwijl Sukarno in 1965 van de regering Johnson, de cia en de pro-Amerikaanse Indonesische (corrupte) generaals moest verdwijnen vanwege diens veel te aardige gedragslijn jegens Peking, Sukarno, als gewoonlijk in zijn politieke loopbaan, de juiste analyse had getrokken, maar hij was alleen voor Washington tien jaren te vroeg geweest. Uitermate verwonderlijk is dat president Lyndon B. Johnson zoveel jaar later eenvoudigweg in een commentaar op de 1 oktober-coup van Indonesische generaals in diens memoires bleef zeggen: ‘Op 1 oktober 1965, besloten de Indonesische communisten dat de tijd voor een machtsovername rijp was en zij deden een zet. Niet-communistische officieren werden in een hinderlaag gelokt en gedood. Eerst leek het erop dat de
coup was geslaagd. Toen keerde het getij. Nationalistische officieren, die het bloedbad mis waren gelopen, hergroepeerden militaire strijdkrachten, vooral het leger, om verzet te bieden.’ Johnson, die bekende feiten hopeloos overhoop haalt, laat er snel op volgen: ‘De Verenigde Staten speelden geen rol bij de tegencoup.’The Vantage Point, Perspectives of the presidency 1963-1969. Popular Library New York 1971. Pagina 357. Ook schreef Johnson natuurlijk, dat Sukarno de communistische actie had goedgekeurd en misschien zelfs aangemoedigd. Er is niets angstwekkenders dan de hoogste gezagsdrager in het machtigste land ter wereld, die voorgeeft niet op de hoogte te zijn van activiteiten van eigen spionagediensten of betaalde beroepsonrustzaaiers in andere delen van de wereld en dan bovendien niet grondig gedocumenteerde gegevens in een biografie opneemt. Deze zondag zond Bung Karno Madame Dewi de volgende brief, ‘Dear darling Dewi, My darling, Om te beginnen: ik kan niet naar Djakarta komen vandaag, omdat ik iets zeer belangrijks te bespreken heb met de Siliwangi-staf in Bogor vanmiddag, en deze bespreking kan niet in Djakarta worden gehouden. De ontmoeting met de Siliwangi-staf moet in Bogor in het geheim plaatsvinden. Wanneer dit in Djakarta zou gebeuren, zouden de mensen (vooral sommige militairen) het onmiddellijk “ruiken”. De Siliwangi-staf is er zeer bevreesd voor dat sommige militaire kringen in Djakarta deze ontmoeting zouden “ruiken”. Tegen jou, als mijn geliefde vrouw, die ik kan vertrouwen, kan ik in het geheim (zeer in het geheim) zeggen, dat de Siliwangi-staf er zeer tegen is om (generaal) AdjieGeneraal Adjie zou spoedig door Suharto worden vervangen en als ambassadeur naar Londen worden gezonden, waarop generaal Dharsono het commando over de Siliwangi overnam, waarna deze divisie zich zou gaan ontpoppen als een der meest rampzalige anti-Bung Karno terreurorganisaties in Indonesië. (panglima-commandant, Siliwangi) als hoofd van kostrad in Djakarta te plaatsen en hem door generaal Umar (de huidige panglima Djakarta) te laten vervangen. De Siliwangi-staf wil dat Adjie commandant blijft, omdat Siliwangi mijn sterkste bolwerk is. Ik moet dit vraagstuk vandaag tot een oplossing brengen. Om die reden, darling, kan ik vandaag nog niet naar Djakarta komen. Werkelijk, Siliwangi is mijn krachtigste bolwerk. Ik moet hen zo dicht mogelijk bij mijn hart houden. Ik heb over alles wat je me hebt geadviseerd nagedacht en gepiekerd, my darling. Ik bedoel: over het probleem Nasution, over de auri, alri, etcetera. Ik ben nu dankbaar voor al je adviezen. Wat Nasution betreft, ik ben nu tot de conclusie gekomen, dat ik hem kan vertrouwen. Hij is alleen onvolwassen in de politiek.’Zie ook nrc-Handelsblad, 25 september 1973. Bung Karno eindigde zijn brief met toe te zeggen, de volgende dag naar Djakarta te zullen komen. Dewi had die kritieke dagen ook voortdurend in verbinding gestaan met generaal Nasution en diens echtgenote. Men wisselde vele bood-schappen uit en Dewi probeerde met man en macht haar man te overtuigen, dat er van die zijde niets te vrezen was. Toen de president maandag, 11 oktober 1965 naar de hoofdstad kwam reed hij allereerst naar het huis van Dewi voor een korte ontmoeting. Eveneens die dagen correspondeerde Ibu Dewi bijna dagelijks met het echtpaar Nasution. De brieven werden op de schrijfmachine in het Behasa Indonesia geschreven door Madame Nasution en door een vertrouwelinge van Dewi via een kapperszaak heen en weer gesmokkeld. Hierin benadrukte mevrouw Nasution, dat haar man nooit naar de macht had gestreefd, nooit had meegewerkt aan de moordaanslagen op de president, zoals de geruchten het wilden, dat Nasution Bapak meer dan eens voor de intriges van Subandrio had gewaarschuwd en Madame Nasution schreef bijvoorbeeld: ‘Wij zijn dankbaar voor uw hulp en begrip, welke zo kostbaar is, opdat u uw echtgenoot deze informatie zult overbrengen.’ Op 29 november 1965 slaagde Dewi er in, voor het diner op het Merdeka-paleis, generaal en mevrouw Nasution, generaal en mevrouw Suharto, de Japanse ambassadeur en diens echtgenote, Johannes Leimena en mevrouw Leimena, en Ismail Thajeb en diens echtgenote bijeen te brengen. Zij herinnert zich die maaltijd als een samenzijn van een vader met zijn zoons, waar geen onvertogen woord werd gewisseld. Er heerste zelfs een sfeer van wederzijdse gevoelens van genegenheid. Bung Karno maakte van de gelegenheid gebruik Nasution en diens echtgenote te condoleren met het verlies van hun kind. Madame Nasution merkte op dat haar vermoorde dochtertje Erma juist het dichtste tot haar had gestaan. Ná die avond had Dewi onmiskenbaar het gevoel een mate van verzoening tussen Bapak, Nasution en Suharto tot stand te hebben gebracht. Maar dit was Indonesië, niet Japan, en laat staan Europa. Aan Indonesiërs merkt men totaal niets van wat zij werkelijk denken, vooral indien zij van mening zijn hun gevoelens tegenover elkaar, of tegenover buitenstaanders, niet te moeten tonen. Bung Karno was zelf zeer goed in deze oosterse manier van gedrag, ook al flapte hij er veel vlugger dan andere Indonesiërs uit wat hij dacht en voelde. Ik herinner mij zijn kritiek op de oud-adjudant Sugandhi. Bij twee gelegenheden was ik in staat zeer nauwlettend gade te slaan hoe beide mannen elkaar begroetten. Men had durven verwedden dat zij nog altijd evenveel van elkaar hielden als in de dagen dat Gandhi op het paleis als Bung Karno's trouwste en meest toegewijde adjudant fungeerde. Dewi meende haar plicht te hebben gedaan, en keerde terug naar haar werkzaamheden van vóor oktober 1965, namelijk het oprichten van een speciaal hospitaal voor nood-ambulances. Een dergelijke faciliteit kende Djakarta niet. Zij vertrok naar het buitenland om in Oostenrijk, Zwitserland, Frankrijk, Engeland en Italië een aantal van dergelijke instellingen te bezoeken en om bij fabrieken die installaties konden leveren, leveranties te plaatsen. Ook probeerde zij in het buitenland een gedeelte van haar hospitaal gefinancierd te krijgen. Spoedig werd zij er zowel in Indonesië als in de westerse pers van beschuldigd mooie sier in Europa te maken, terwijl Sukarno voor zijn presidentschap vocht en Indonesië zich in de moeilijkste periode van haar geschiedenis bevond. Zelf geeft zij toe, tij-dens die reis intens genoten te hebben van haar vrijheid, de Europese gastvrijheid en het leven in Europese steden. Ná jarenlang te midden van intriges en onvoorstelbare moeilijkheden in Indonesië te hebben geleefd, herademde zij tijdens deze Europese reis. Toen zij echter in maart 1966 het bericht las, dat Nasution door Sukarno was afgezet, spoedde zij zich ogenblikkelijk naar Djakarta, omdat zij begreep dat het ernstig mis was met de verhouding tussen Bung Karno en het leger. Sukarno zelf scheen zelfs verbaasd, dat zij terugkwam. Dewi verdenkt Subandrio en de door hem geleide inlichtingendienst (Indonesische cia) ervan Bung Karno opzettelijk onware informaties over haar ware bedoelingen en verblijf in Europa te hebben verschaft, zo zelfs, dat de president was beginnen te twijfelen of zij terug wilde komen. De maanden volgend op de staatsgreep behoren tot de donkerste dagen uit de Indonesische geschiedenis, zowel als uit Suharto's loopbaan. Suharto opende, met inschakeling van massamoordenaars als generaal Sarwo Edhie (die onder meer een bloedbad aanrichtte onder de Papoea's op Nieuw-Guinea, die niet van plan waren zich door Java te laten exploiteren) een heksenjacht op linkse elementen. Honderdduizenden burgers werden in koelen bloede vermoord. Dikwijls letterlijk aan stukken gehakt. Hoofden en ontzielde lichamen dreven bij duizenden de Indonesische rivieren af. President Sukarno deed tijdens iedere kabinetsvergadering in die dagen een klemmend beroep op alle partijen het bloedbad onmiddellijk te staken. Maar de Suharto-officieren gingen door tot het bittere einde. ‘Weegt de moord van zes generaals op tegen de dood van honderdduizenden onschuldige burgers?’ riep Sukarno tegen zijn machteloze ministers. Het Britse blad Economist sprak tenslotte van 1 miljoen doden in Indonesië. Het blad voegde eraan toe dat behalve communisten tienduizenden volmaakt onschuldigen werden vermoord en neergemaaid in de massale wraakneming op de generaals. Onder wiens verantwoordelijkheid heeft deze massaslachting plaatsgehad? Bovendien hebben latere documenten en wetenschappelijke studies, ook uit Amerika, zoals van de Cornell Universiteit, herhaald dat de pki zich in wezen afzijdig hield van de 30 September Beweging. Er is nooit een communistische staatsgreep in Indonesië geweest! Men heeft die naam aan de omwenteling verleend om de moordende reactie van het leger in westerse landen rechtvaardiging te verlenen. De pki onderhield contacten met de Untung-groep, via bijvoorbeeld Kamaruzaman, alias Sjam. Maar het Politbureau van de communistische partij heeft nóoit opdracht gegeven of toestemming verleend de 30 September Beweging massaal te steunen. De pki was niet voor niets op dat moment, in 1965, de meest ordelijke en strikt gedisciplineerde politieke partij in Indonesië. Zij was als enige politieke organisatie bovendien niet corrupt. Men had een geheel ander resultaat kunnen verwachten, wanneer inderdaad de communisten, met hun miljoenen georganiseerde aanhangers, zuiveringsacties onder het Indonesische leger hadden ingezet. Dat het leger onder Suharto de macht in handen kon krijgen, is juist een gevolg van het feit dat de pki die beslissende dagen niet van de grond is gekomen. Bovendien, de drie voornaamste leiders van de 30 September Beweging, de kolonels Untung, Latief en generaal Supardjo, konden in de verste verte niet met de pki vereenzelvigd worden. Tal van avonturiers en broodschrijvers hebben gespeculeerd over de coupgebeurtenissen in Indonesië. Als eerste op de markt verscheen Tarzie Vittachi, met zijn Fall of Sukarno. Vittachi vermeldde zulke pikante details als zou Sukarno de pki partijsecretaris Aidit in het gezicht hebben geslagen.Tarzie Vittachi, The Fall of Sukarno. Frederick Praeger, New York 1966. Pagina 65. Praeger stond voorheen bekend als een uitgevershuis dat gespecialiseerd was in door de cia naar voren geschoven boeken. Thans is dit huis door Encyclopedia Britannica overgenomen en zou er van cia-invloed geen sprake meer zijn. Ook zou de president een briefje hebben geschreven: ‘de geiten zijn gevangen en moeten thans worden gestroopt,The Fall of Sukarno. Pagina 131. wat betekende dat de generaals vermoord moesten worden en dergelijke nonsens. John Hughes schreef Indonesian Upheaval, wat ongetwijfeld een iets omvangrijker gedocumenteerd boek lijkt, al mept hier generaal Yani generaal Supardjo in het gelaat,John Hughes, Indonesian Upheaval. David MacKay, New York 1967. Pagina 21. terwijl generaal Nasution zou hebben geeist dat alle Indonesische communisten onmiddellijk werden vermoord.Indonesian Upheaval. Pagina 194. In 1968 verscheen Time out of hand, Harper & Row, New York, door Robert Shaplen geschreven. In dit oeuvre zijn 193 pagina's aan de toestand in Indonesië gewijd. Wanneer men dan meteen al leest dat ‘het ironisch genoemd mag worden, dat de communistische partij van Indonesië, die juist door Sukarno werd opgevoed en in de watten gelegd, en tegen het einde van zijn bewind blijkbaar als wettelijke erfgenaam werd beschouwd, tegelijkertijd het instrument van zijn val was geweest,’ beseft men dat ook dit door de Amerikanen geïnspireerde verhaal kant noch wal raakt en niets heeft te maken met de werkelijke gebeurtenissen in Indonesië in de jaren zestig of met de ware gedachten of intenties van Bung Karno. Over het boek De onderontwikkelde vrijheidSal Tas. De onderontwikkelde vrijheid. Ten Have, Baarn 1973. van collega Sal Tas wil ik het niet hebben. Wat deze collega over Sukarno schrijft (bijvoorbeeld pagina 256-258) bewijst dat hij revanchistische en wraakzuchtige onzin wil spuien, welke niets met de feiten van doen heeft. De kroon bij deze valse beschuldigingen spant Dake, onze landgenoot, die behalve dat hij gedelegeerd commissaris is van het cemsto-Schoonmaakbedrijf, ook journalistiek bedrijft. Hij was een blauwe maandag aan de nos verbonden en reisde in die kwaliteit naar Djakarta. De mij ook bekende generaal Nawawi Alif, van de inlichtingendienst van het leger stelde hem bepaalde voor Sukarno en de pki belastende documenten ter hand, waaruit de communistische participatie in de staatsgreep van 1965 zou moeten blijken. Dake bood ‘documenten’ bij het Zuidoost-Azië-Instituut van de Gemeentelijke Universiteit in Amsterdam aan, zo zei mij prof. W.F. Wertheim, die hem daarop de toegang tot de bibliotheek van het Instituut ontzegde. Reeds in het voorwoord tot zijn boek, In the Spirit of the Red Banteng, dankt Dake de Amerikaanse cia-expert, professor Guy Pauker uitbundig als wetenschapsman en als vriend. Pauker bracht waardevolle verbeteringen aan en deed waardevolle suggesties. Haal je de duvel! Toen ik Dake op diens persconferentie van 3 mei 1973, ter gelegenheid van de publikatie van zijn studie tenslotte de vraag stelde waarom, terwijl zijn boek toch handelde over de staatsgreep in Indonesië, de cia er in het geheel niet in voorkwam, ook niet in de Index, antwoordde hij tot hilariteit van de aanwezigen: ‘Over de cia heb ik niets kunnen ontdekken!’ Een antwoord dat mij herinnerde aan Alberto Moravia, die in zijn boekje over zijn reis naar ChinaAlberto Moravia, De Culturele Revolutie. A.W. Bruna & Zoon, Zwarte Beertjes, Utrecht 1969. Pagina 41 en 42. onder meer schreef, dat er in de Volksrepubliek geen geheime politie opereerde. Toen ik Moravia eens bij een gesprek in Ostia vroeg, hoe hij achter die informatie was gekomen, antwoordde hij: ‘Dat werd mij in Peking gezegd.’ Nog dezelfde week, dat ik deze pagina's in de omgeving van Grasse in Zuid-Frankrijk zat te schrijven, herinnerde de zich al even conservatief als Dake opstellende Amerikaanse journalist William F. Buckley jr. zich een beruchte annekdote uit het verleden. Hij schreef over de cia bemoeienissen bij het Watergate schandaal in de Verenigde Staten. Indertijd al deed in Washington het grapje de ronde, ‘De laatste aanslag op Sukarno had alle kenmerken van een cia-plan. Iedereen in het vertrek was een beruchte anekdote uit het verleden. Hij schreef over de cia bemoeienissen in Djakarta niets! Hij gaf danook een bespottelijk antwoord. Nog merkwaardiger is, dat zowel professor Richard Lowenthal, promotor van Dake aan de Vrije Universiteit van Berlijn, die een voorwoord tot de studie schreef, als Dake zelf, benadrukten nóch met toestanden in Indonesië nóch inzake de voornaamste spelers in het Javaanse schimmenspel nader bekend te zijn geweest. Als juristen geloofden zij echter, dat het door de inlichtingendienst van Suharto ter beschikking gestelde verhoor van kolonel Bambang ‘bewees’, wat Dake immers wilde bewijzen: dat Sukarno schuldig was aan het bevel de generaals te arresteren en vermoorden. Intussen haastten andere ondeskundigen in Indonesische zaken het toegegeven ondeskundige geschrijf van Dake in vette letters in kranten te herhalen. Zo nam de hoofdredacteur van de Haagse Courant, H.A.M. Hoefnagels, Dake's conclusies over en meldde voorwaar over de bovenzijde van éen pagina: sukarno gaf zelf untung bevel (tot de moord op de zes generaals).Haagse Courant, 3 mei 1973. Dake's these steunde voornamelijk op een zogenaamd geheim document van een verhoor van Sukarno's adjudant, Bambang Widjanarko, die ná de dood van de president in 1970 zou hebben verklaard, dat hij Sukarno eens had horen zeggen, tijdens een gesprek op Bali, dat er maatregelen tegen de loyale generaals genomen dienden te worden. Professor Utrecht heeft zeer nauwkeurig en afdoende dit geklets van Dake in Vrij Nederland van 19 mei 1973 ontzenuwd. Ik, en niet Dake of Hoefnagels, heb kolonel Bambang in 1966 enige weken achtereen bijna dagelijks in de onmiddellijke omgeving van Bung Karno op het paleis in Djakarta meegemaakt. Hij was een kko, marineofficier, een legeronderdeel onder commando van schout-bij-nacht Muljadi en bekend om haar trouw aan de president. Wij voerden talloze gesprekken. Hij stak zijn duidelijke loyaliteit aan Bung Karno niet onder stoelen of banken. Voor mij is er maar éen verklaring voor het plotseling opduiken van een zogenaamd getuigenis van kolonel Bambang Widjanarko, vrijwel onmiddellijk na de dood van de president. Bambang werd op 3 oktober 1970 gearresteerd, éen maand vastgehouden, en prompt verscheen dit zogenaamde getuigenis - overigens in Indonesië zelf totaal onbekend - en kwam bij Dake terecht. Hij verzuimt te verklaren hoe hij er aan kwam, al hoewel wordt vermoed dat Nasution-getrouwen het hem hebben toegespeeld, aangezien Suharto kringen voorgeven geïrriteerd te zijn over Dake's publikatie's. Intussen merkte Abdulgani bij het napluizen van tot dusver gepubliceerd ‘bewijsmateriaal’ op, ‘dit stuk bewijst niets. Deze Dake heeft geschreven als een officier van justitie die zijn aanklacht waar wil maken.’ Bovendien is men thans in het bezit gekomen, dankzij Madame Dewi Sukarno, van de brieven die de president in de dagen van de oktober-coup van Suharto aan haar heeft geschreven, welke immers iedere bekendheid met maatregelen tegen generaals, zoals Yani, ontzenuwen. 3 oktober 1965 wist Bung Karno zelfs nog niet waar Yani was en wat er met hem was gebeurd. Op 5 oktober 1965 schreef Bung Karno aan Madame Dewi, dat hij nog steeds bezig was middels een geheim onderzoek om na te gaan wat er precies was gebeurd, en of de vermoorde generaals inderdaad een staatsgreep hadden willen doen plaats vinden. Hij onderstreepte zeer tegenstrijdige inlichtingen te ontvangen. Maar een zwamneus als Dake deelde zijn lezers de godsnakende onzin mee, dat Sukarno kolonel Untung deze ramp voor Indonesië, in directe strijd met alles wat hij zijn leven lang had opgebouwd zou hebben bevolen! Ten overvloede: op 12 januari 1967 zond Sukarno zelf een brief naar het Volks Congres, waarin hij opnieuw stelde, dat de dagen van 30 september en 1 oktober 1965 voor hem als ‘volmaakte verrassing’ waren gekomen. Hij noemde drie oorzaken voor de omwenteling van 1965: de fouten die de pki-leiders hadden gemaakt (door zich met de Untung-groep in te laten), de geslepen intriges van de necolim-krachten in Indonesië (cia) en het feit dat er een aantal personen waren ‘die niet goed bij hun hoofd waren geweest’.New York Herald Tribune, 1 juli 1973. Ook Hans C. Beynon bekritiseerde in een artikel voor de Volkskrant:
de mislukte coup van dakeDe Volkskrant, 7 juni 1973. het gebruik van een waarschijnlijk vervalst getuigenis van kolonel Bambang, omdat vier maanden na zijn dood de behoefte aan een anti-Sukarno actie voor het regime in Djakarta een bittere noodzaak was. ‘Want met het overlijden van de eerste president, was zijn aanhang niet overleden, noch zijn ideeën, noch waren de debatten verstild over de schuld van het Suharto-bewind in de hele gang van zaken rond de coup en de massamoorden.’ Ook Beynon noemt Dake ‘de ideale’ journalist om in handen van generaals te vallen, die via fabeltjes hun straatje willen schoonpoetsen. Wat niet wegneemt, en dat ben ik met Beynon eens, dat veel waardevolle en authentieke informatie over de pki in Dake's boek is te vinden. Hetzelfde geldt voor The Communist Collapse in Indonesia,The Communist Collapse in Indonesia. W.W. Norton and Co., New York 1969. die het falen van de pki in Indonesië opsomde als veroorzaakt door: (a) het stompzinnige op Sukarno steunen en (b) het slachtoffer worden van eigen ‘big lie’ (leugen) technieken. De pki zou de fatale vergissing hebben begaan haar eigen kranteknipsels te hebben geloofd! In Brackman's relaas staan blunders, als ‘Sukarno leunde scherp tegen de pki als zijn logische opvolgers’. Volgens Brackman zag Bung Karno het communisme niet alleen als de toekomstige ideologie voor Azië, ‘maar misschien zelfs voor de hele wereld’. Een ontwikkeling in Sukarno's denken die alleen voor een waarnemer vanuit Dobbs Ferry, New York bestond. Waarbij ik wil aantekenen, dat zelfs journalisten als Brackman, die Bung Karno enigermate hadden leren kennen (in tegenstelling tot Athonie Dake) altijd weer zochten naar een bevestiging van eigen ‘hang-ups’ en vooroordelen, waarbij zelfs iedere nuance tussen communisme en socialisme weg viel, wat voor een Amerikaan dus betekende de wereld verdelen in rood en niet-rood. Ook Arnold Brackman meldde verder voor waar: ‘Sukarno en de pki gingen een huwelijk aan op 23 mei 1965, ter gelegenheid van de 45ste verjaardag van de geboorte van de Indonesische communistische partij.’ Brackman verhaalt, hoe Bung Karno, in ‘een uitbarsting van spontaniteit’ Dipa Nusantara Aidit ten overstaan van tienduizenden mensen omarmde en tegen de pers uitriep: ‘Kijk maar, ik, Sukarno, omhels de pki.’The Communist Collapse in Indonesia. Idem. Pagina 32. Boeken als van Dake en Brackman zijn de generaals, de cia en de necolim macht in de wereld uiterst welgevallig, maar het zijn en blijven geschiedvervalsende verhalen. Sukarno heeft ook mij vóor het volk om-helsd, als Nederlander. Hij heeft dit met Van Konijnenburg gedaan. Hij heeft Howard P. Jones, de Amerikaanse ambassadeur voor het volk omhelsd en geroepen: ‘Ik Sukarno leg mijn arm om deze Amerikaan, want wij wensen vriendschap met Amerika!’ Sukarno heeft premier Nikita Khrushchev omhelsd voor het volk van Indonesië en geroepen naar de pers: ‘Ik Sukarno omhels de Sowjet-Unie! Wij willen vriendschap met de ussr!’ Sukarno heeft premier Chou En-lai omarmd en minister van Buitenlandse Zaken, maarschalk Chen Yi: ‘Wij willen vriendschap met China.’ Dát was Bung Karno. Dat was deze Aziatische leider die op 30 september 1960 in zijn redevoering voor de 15de Algemene Vergadering van de Verenigde Naties zei: ‘Oh mensheid! Allah schiep u tot man en vrouw, en verdeelde u in stammen en naties, opdat u als éen familie zoudt samenkomen!’ Sukarno's wereldbeeld was globaal, wereldomvattend. Hij was een politieke voorloper van de Club van Rome. Alle mensen waren voor hem gelijk. De kunst te leven bestond uit een samengaan van alle naties, van alle mensen, van kapitalisten, communisten, nationalisten, religieuzen, atheïsten en moralisten. En terwijl hij met man en macht zijn ganse leven op het bereiken van dit ideaal richtte, zowel nationaal, als internationaal, kon de meerderheid van zijn omgeving hem met de beste wil van de wereld niet volgen. Wie de geschriften van Bung Karno, te beginnen bij de twintiger jaren nauwkeurig bestudeert, zal niet alleen tot de ontdekking komen welk een logische lijn en evolutie in zijn bewustwordingsproces ligt besloten, maar hoe ver hij zijn tijd vooruit is geweest. Boeken als van Dake en Brackman slaan wat dit betreft nergens op en zijn slechts een projectie van eigen beperkte mogelijkheden en kennis en hebben met waarheid over Sukarno weinig uitstaande. Hij omarmde de pki, zoals hij alle kinderen van het volk van Indonesië in zijn armen sloot. Maar het waren de Amerikanen, de cia, Luns, De Telegraaf en de corruptors, die het volk van Indonesië het vel over de oren wilden trekken, die Sukarno als supercommunist afschilderden, omdat hij in de weg stond. Hij moest verdwijnen. En hoe was dit gemakkelijker te bewerkstelligen dan door hem als rood te brandmerken! Rood, de aartsvijand van de moderne wereld! Sukarno en Norodom Sihanouk huldigden identieke standpunten in dit opzicht. Mao heeft eens tegen prins Sihanouk gezegd: ‘U verdient het om een communist te zijn!’ ‘Monsieur le président,’ antwoordde het staatshoofd van Cambodja, ‘Werkelijk, dát kan ik niet.’ Mao lachte: ‘U bent intelligent. U werkt hard. U zou het communisme kunnen gaan bestuderen.’ ‘Ik ben gewoon te lui om door de werken van Marx, Lenin en anderen heen te ploegen.’ Mao hield aan: ‘Wij hebben verkorte uitgaven voor u. U behoeft dus niet alle werken in zijn geheel te lezen om de essentie van de ideeën te kunnen bevatten.’ Sihanouk antwoordde onder meer: ‘Misschien is het omdat ik geen econoom ben. Ik heb wel iets van Marx gelezen.’ En: ‘Misschien omdat ik Aziaat ben, ben ik van mening dat wat u zelf geschreven hebt voor ons haar waarde zal behouden. U hebt een verbinding gevonden tussen de meest logische begrippen van Marx en de hoogste waarden van onze Aziatische tradities en bescha-ving.’My War with the cia. Pelican Original 1973. Pagina 208-209. Om dan maar botweg te stellen dat een dergelijke waardering van Mao of het Marxisme door Sukarno of Sihanouk hen dús tot communisten ‘verhief is bullshitt,Amerikaanse krachtterm voor absolute onzin. en zegt meer over de aanklagers dan de beschuldigden. ‘Sukarno is not a communist or anything so easily definable. He is a law unto himself,’ schreef de Brit James Mossman in 1961 in een boek over de Sumatraanse opstand van 1958.Rebels in Paradise, Indonesia's Civil War. Jonathan Cape, Londen 1961. Pagina 33. Mossman onderstreepte andermaal Sukarno's genie om het volk te weten te bereiken. ‘Hij beschouwt zichzelf als een grote broer, en gelooft dat het Indonesische volk naar hem opziet, zoals in een familie naar het hoofd van het gezin wordt opgezien.’ Ook deze Britse journalist wijst er op, dat het een onvergeeflijke fout is geweest, dat Nederland juist Sukarno verkoos te negeren toen de vrijheid van het land door hém werd afgekondigd. ‘Ik ken geen voormalige koloniale mogendheid, welke in een meer koppige en onvoorzichtige wijze na de oorlog met de nationalistische leiders van Indonesië is omgesprongen dan Nederland,’ aldus deze waarnemer, die zich ter plaatse in de situatie had verdiept. Wanneer een andere Amerikaanse ‘specialist’, Willard A. Hanna, langdurig in Indonesië verblijft en 25 rapporten schrijft voor de American University Field StaffBung Karno's Indonesia, door Willard A. Hanna, American Universities Field Staff, Inc. 1961. en hij meteen al in het voorwoord stelt, ‘Sukarno zelf, intussen, is een dictator, die even dikwijls door anderen gedicteerd wordt als hij zelf dicteert,’ dan wordt opnieuw aan de toch al geringe lijst van naslagwerken betreffende het Indonesië van Bung Karno een vrij lijvig document van beperkte waarde toegevoegd. Het wemelt van harde, betrouwbare gegevens, vermengd met uitspraken als deze, gedaan op 28 september, 1959: ‘Binnen een jaar zal Indonesië communistisch zijn.’ Of, ‘De militairen, of in ieder geval het leger, vertegenwoordigt Indonesië's meest positieve hoop om orde in het Indonesische huis te brengen.’ In Djakarta deed toen ik zelf in Indonesië was, in 1957 onder buitenlandse diplomaten, het epigram de ronde: ‘Als je werkelijk denkt, dat je iets begrijpt van de politieke situatie in Indonesië, dan ben je wel bijzonder slecht geïnformeerd.’ Ik pretendeer ook allerminst, dat ik een pasklare analyse zou kunnen leveren voor een gecompliceerd symptoom als Sukarno. Daarbij denk ik aan het antwoord dat éen van 's werelds beroemdste psychologen, Carl C. Jung in een gesprek met professor Richard I. Evans gaf, toen hem werd gevraagd of hij de helden-mythe van Adolf Hitler zou kunnen verklaren. ‘Een veel te gecompliceerde zaak,’ antwoordde Jung, die tenslotte als Hitler een produkt van de Germaanse cultuur was. Laat staan, dat men aan westerlingen zou overlaten een Javaan als Sukarno te psycho-analyseren. Als het Nederlanders, met meer dan drie eeuwen Aziatische ervaring, niet is gelukt tot een positieve symbiose in Indonesië te komen, laat staan dat Amerikanen, die voor de oorlog slechts door een consul-generaal in Batavia werden vertegenwoordigd en als natie van het bestaan van Indië nauwelijks iets afwisten, in zo korte tijd erin zouden slagen zich het bedrijven van wereldpolitiek eigen te kunnen maken. De futuroloog, Herman Kahn heeft eens de vinger op de Amerikaanse wonde gelegd en er op gewezen, dat Amerikanen zich nog altijd bij be-langrijke beslissingen te veel door emoties laten leiden. Hij wees erop dat in de Sowjet-Unie belangrijke besluiten door een speciale commissie worden genomen, ‘waarbij een ingebouwde rationaliteit is verzekerd.’ ‘Wij zijn veel impulsiever, wat een reactie kan zijn op een gebrek aan emotie van de doorsnee Amerikaan in diens persoonlijke leven. Het zou ook een teken van politieke onvolwassenheid kunnen zijn,’ zei Kahn mij. Misschien zullen eens filosofen werkelijk koningen worden, of prinsen en koningen in de geest van filosofen treden, maar tot deze platonische wensdroom gerealiseerd zal zijn, zal men in wat wij onder ‘vrije democratieën’ verstaan, ongetwijfeld doorgaan met middelmatige burgers als leiders aan te wijzen, óf zullen de socialistische landen het regeren aan sobere pragmatici en technocraten overlaten en zal de grote, hunkerende massa van de Derde-Wereld nog vele jaren onder corrupte militaire junta's moeten lijden en strijden. Tot ook daar de nood het hoogst zal zijn gestegen, en als in China een prins-dichter-filosoof uit hun midden zal opstaan, die de geterroriseerde massa van Afro-Asia naar een rechtvaardiger en betere toekomst zal leiden. De mensheid is met Mao's, Castro's of Sukarno's dun bezaaid. De exponenten van de niet-filosofisch ingestelde machthebbers in de kapitaalscentra van de wereld, die via een cia, het leggen van bomtapijten, of het aan de macht brengen van asociale, verraderlijke generaals, tijd trachten te winnen ten koste van de armen in de wereld zullen onherroepelijk ten val worden gebracht. De werkelijke helden van de geschiedenis in de strijd van de Derde Wereld tegen een stervend imperialisme en kolonialisme zullen eens worden aangewezen, ook al werden zij bij hun leven veracht, verguisd of verraden. Zelfs een man als Drees ziet al gedeeltelijk in hoe fout hij is geweest wanneer hij schrijft: ‘Het is achteraf gezien onhoudbaar gebleken en dus onjuist geweest om Sukarno niet te erkennen. Als wij hem toen (1948-1949) hadden erkend, had hij in een andere stemming verkeerd en was de hele overgang naar de Indonesische soevereiniteit misschien rustiger in zijn werk gegaan.’ Drees beschouwde het standpunt van de Nederlandse regering in deze ‘als een misgreep’.E. Messer, Dr. Willem Drees. Broekman en de Meris N.V., Amsterdam. 
Pagina 87. Boeken die de werkelijkheid proberen te vervalsen of verdoezelen zullen de echte Sukarno voor de geschiedenis nooit kunnen uitwissen, welke generaals en welke journalisten zich ook voor dit spelletje zouden mogen lenen en inzetten. ‘Geschiedenis is een vorm van heilige schriftuur,’ merkte Cervantes in zijn Don Quichote op, ‘want de waarheid is er de essentie van. En waar waarheid wordt geschreven bevindt God zich zelf.’ Wat volgde op de staatsgreep van 1965 is door generaal Suharto beschreven in diens biografie als een klassiek Javaans wajangspel. Bung Karno werd vergeleken met de dalang, de meester die alle wajangpoppen hanteert en bespeelt. Zijn naaste assistent, Subandrio, zou Durno zijn geweest, de verraderlijke minister uit het oudjavaanse rijk van Hastinapura. Vroeger was Bung Karno steeds met de javaanse held en strijder Ardjuna vergeleken. Nu werd Suharto Parikesit, de kleinzoon van Ardjuna genoemd. Althans, hiervan scheen Pak Harto voldoende overtuigd om het in 1968 aldus in zijn herinneringen te laten optekenen. De maand januari 1966 begon met intense politieke activiteit in de Sukarno-gelederen. Op 15 januari 1966 stelde Bung Karno de oprichting van een Barisan SukarnoSukarno-front. voor. Terwijl Subandrio zelfs zover ging om de generaals Nasution, Suharto en de massamoordenaar Sarwo Edhie voor een speciaal militair tribunaal te brengen, ‘omdat zij verantwoordelijk waren voor de moord op 250 000 communisten’. Massale demonstraties van studenten, door het leger georganiseerd en gefinancierd, dienden om plannen voor het vestigen van een nieuwe politieke basis voor Sukarno-gezinden, vooral ook bij het wegvallen van de pki en een uiterst verzwakte en innerlijk verdeelde pni, te frustreren. Op 11 maart 1966 tekende Sukarno onder druk van de Suharto-generaals een zogenaamde Super Semar, of een brief, waarbij de uitvoerende macht van de president werd overgedragen aan generaal Suharto. Ernst Utrecht heeft erop gewezen, dat Bung Karno dit deed ‘na misleid te zijn, door het valse bericht dat er tussen de strijdkrachten een broederoorlog dreigde uit te breken.’Sukarno/Suharto. Pagina 47. Zie ook E. Utrecht, Indonesië's Nieuwe Orde. Van Gennep, 1970. Onder meer verplichtte Suharto zich bij de tekst van dit document om de persoonlijke veiligheid en de autoriteit van het staatshoofd te garanderen. Maar Suharto lapte de tekst en zijn verplichtingen jegens de wettige president van het land aan zijn laars en vaardigde in flagrante strijd met Sukarno's instructies de volgende dag zijn eerste presidentiële decreet uit, no 1/3/1966. Hierbij verordonneerde hij, namens de president notabene, dat de communistische partij van Indonesië formeel was ontbonden, en voor het gehele grondgebied van de republiek buiten de wet werd gesteld. Kort daarop liet Suharto vijftien van Sukarno's ministers arresteren. Semar is een van de meest populaire figuren uit de Indonesische versie van de Mahabharata. Semar is tegelijkertijd clown, een man van het volk en een werkelijke macht onder de goden. Soms moeten zelfs invloedrijke goden als Shiva voor hem het onderspit delven. Suharto maakte van Semar nog eens Super-Semar, als titel aan Sukarno's order aan hem van 11 maart 1966. Professor Utrecht heeft erop gewezen dat éen van de redenen dat Bung Karno het stuk had getekend was, dat de generaals de pre-sident hadden doen geloven dat het land op het punt stond in een strijd tussen legeronderdelen te geraken. De opslokkers van de macht in Indonesië hebben steeds op Bung Karno's gevoelens tegen iedere prijs bloedvergieten te willen voorkomen, gespeeld. Nog in februari 1967 verklaarde schout-bij-nacht Muljadi tegenover Suharto: ‘Als Bung Karno uit eigen vrije wil zou besluiten af te treden, is dat okay. Maar wanneer hij voor een militair tribunaal zou worden gebracht, dan zou de marine toeslaan en de oorlog verklaren.’ En de commandant van de politie, generaal Sutjipto Judodihardjo voegde hieraan toe: ‘Wij worden verondersteld de orde en de wet te herstellen. Toch gebeurt er nog veel wat in strijd is met de wet. Waarom liet u dat pornografische boek samenstellen,’ waarmee generaal Sutjipto doelde op een rapport van het generaalsregime waarin Sukarno's beweerde politieke, economische en morele overschrijdingen van de wet werden samengevat. ‘De politie verdedigt nog altijd de positie van Bung Karno. Wanneer Bung Karno ons de instructie zou geven toe te slaan, dan zal de politie dit doen!’Peter Polomka, Indonesia, since Sukarno. Penguin Books 1971. Pagina 91. Suharto had in 1965 bijvoorbeeld nog steeds in het openbaar gezegd, ‘Keer terug, mijn anaks (kinderen) tot de volksrevolutie onder het leiderschap van Bung Karno.’ Hij deed dit in een toespraak tot eenheden van de Diponegoro-divisie, die betrokken waren geweest bij de pro-Sukarno actie tegen rechtse generaals. Nog tegen het einde van 1965 benadrukte Suharto, als om iedere twijfel weg te nemen dat hij ‘de koning’ opzij wilde schuiven: ‘Als commandant van het leger zal ik nooit afwijken van de politiek en de bevelen van de president van de republiek Indonesië...’ De Australische journalist Peter Polomka citeert deze teksten en voegt eraan toe dat terwijl Harto deze vrome woorden en beloften tegenover het Indonesische volk aflegde, hij aan het manoeuvreren was om Sukarno meer en meer te isoleren van radicale linkse en communistische aanhang. Polomka is er in zoverre ook ingetrapt, dat hij, als ik zelf in 1966, geloofde, dat generaal Suharto aanvankelijk vocht voor het behoud van het presidentschap van Sukarno als staatshoofd, met een grotendeels ceremoniële taak, terwijl de dagelijkse leiding van het land bij het leger zou moeten komen te liggen. In werkelijkheid liet Suharto de politieke partijen vervangen. Het leger zelf werd een dictatoriale partij, en het zou de praktijken van de politieke partijen van voorheen op grotere en dreigender schaal gaan voortzetten. ‘Nu wordt er geknokt met revolvers op tafel,’ zei Van Konijnenburg eens bij terugkeer uit Indonesië, ‘vroeger
speelde men het spel subtieler, in de aanwezigheid van mooie vrouwen, met een goede maaltijd en een feestje.’ Ook in 1968, ná het verschijnen van Suharto's biografie, waarin hij zich op buitengewoon minachtende toon over Bung Karno uitlaat, is uit Suharto's handel en wandel maar al te duidelijk komen vast te staan, dat hij van het begin af Sukarno en heel Indonesië in de maling heeft genomen en op uiterst geraffineerde wijze Sukarno wegmasseerde - hierom uiteraard door Luns in diens memoires extra geprezen - en dat hij steeds heeft gestreefd naar de hoogste en machtigste positie in het land. Sukarno voelde dat heel zuiver aan. Maar ik kreeg sterk de indruk uit onze gesprekken die dagen, dat hij dacht: ‘ga je gang maar, als je denkt dat je het kan.’ En vooral, de president was duidelijk niet van zins door het mobiliseren van zijn aanhang, die in 1966 en 1967 nog aanzienlijk was, een openlijke botsing tussen pro- en anti-Sukarno aanhangers te ontketenen of zelfs ook maar in overweging te nemen. Hij legde zich neer bij het verloop van de gebeurtenissen en stond op het standpunt dat de situatie diende uit te zieken en op den duur zichzelf zou corrigeren. Wel heeft hij na de coup verdrietig tegen Madame Dewi gezegd: ‘Ik ben nu even ver als in 1945 en zal van voren af aan moeten beginnen.’ Suharto doet het in zijn boek voorkomen alsof Bung Karno alle gelegenheid werd geboden om zich bij de wil van de junta neer te leggen en terug te keren tot een vorm van constitutioneel presidentschap, waarbij niet hij, Sukarno, maar de generaals de dienst zouden uitmaken. Opnieuw herinner ik de lezer aan de rede van premier Ali Sastroamidjojo in het Indonesische parlement van 12 december 1956, inzake de voorgenomen militaire staatsgreep van kolonel Lubis. Of aan het geheime rapport van Werner Verrips uit 1963, waar soortgelijke geluiden in te beluisteren waren geweest. Het was echter in de verste verten onmogelijk om de doelstellingen van Bung Karno voor Indonesië, gebouwd op een nasakom-gedachte (ook ná 1965) in overeenstemming te brengen met de oogmerken van de generaals. Zij droegen de nieuwe minister van Buitenlandse Zaken, Adam Malik op, de confrontatie met Maleisië stop te zetten en Indonesië in de schoot van de uno te doen terugkeren. Ook zouden de afgebroken betrekkingen met China niet worden hersteld. Suharto verklaarde nog in 1973 tegenover de New York Times, dat zolang Peking zich met de binnenlandse situatie in Indonesië bleef bemoeien, Djakarta geen behoefte had aan een terugkeer naar diplomatiek contact. De generaals verkozen de banden met de necolim-landen nauwer dan ooit aan te halen. Nu kon de omkoperij en dollarcorruptie op grote schaal beginnen, wat Sukarno juist verfoeide als een ontoelaatbare nationale vernedering en als hoogverraad beschouwde. Met de troonsbestijging van de generaals begon een niets ontziende nationale uitverkoop en plundering van de rijkdommen van het land. Van de vis uit de Indonesische wateren (aan Japan) tot het hout van de bossen van Sumatra en Kalimantan (aan Japan) zou de verkrachting van Indonesië werkelijk goed op gang komen, waarbij natuurlijk nagenoeg geen cent van de nieuw verkregen rijkdom en buitenlandse deviezen aan de noodlijdende meerderheid van het volk, de arbeiders en
de boeren ten goede zou komen. Zelfs in zijn 17 augustus redevoering van 1973 stelde Suharto het maar eventjes voor alsof Indonesië bij de huidige gang van zaken binnen vijf jaar een redelijk welvaartspeil zou kunnen bereiken. Meneer Agus Daruch rapporteerde hierover tenminste in het weekblad Accent, dat Suharto het Indonesische volk er ook nog op gewezen zou hebben dat dit allemaal vooral te danken was aan het feit dat Sukarno voor goed was verdwenen. Waar de president niet over sprak was dat de werkeloosheid tot 13 miljoen was gestegen, op 40 miljoen beroepswerkenden. Of dat, terwijl het aantal beschikbare arbeidsplaatsen in Indonesië slechts met 0,7 percent per jaar steeg, het aantal werkzoekenden met 1,8 percent per jaar toenam. Dat zijn cijfers die men niet in een blad als Accent terugvindt, laat staan in Suharto's propagandapraatjes, die in het Westen gretig en grif worden geloofd en afgedrukt. Het was danook duidelijk: een verzoening tussen deze door Washington geïnspireerde en gesteunde generaals en Bung Karno was in 1966 of 1967 totaal onmogelijk. Washington jubelde. Commentator C.L. Sulzberger schreef al gauw in de New York Times,New York Times, 18 mei 1967. sprekend over wat hij als de voornaamste gunstige wending in de oorlog van Amerika in Indo-China beschouwde: ‘Het allerbelangrijkste winstpunt voor de Verenigde Staten is het verwijderen van Indonesië uit de Chinese ideologische invloedssfeer. De voormalige president Sukarno stond op het punt van zijn land het Zuidoostaziatische aambeeld te maken van Mao Tse-tung's hamer. Zijn officierencorps greep naar de macht toen het geconfronteerd werd met vernietiging door communisten.’ En dan voegt ook Sulzberger aan deze bakerpraatjes toe: ‘Het is onwaarschijnlijk, dat dit allemaal zou zijn gebeurd, wanneer de Amerikanen geen bruggehoofd in Vietnam zouden hebben gehad,’ waar hij wel eens gelijk in zou kunnen hebben gehad. Hoe een zinnige waarnemer van Sukarno's politieke doelstellingen, daterend uit zijn prille jeugd,Zie ook Dibawah Bendera Revolusi (1959), waarin belangrijke geschriften van Sukarno, daterend te beginnen uit de twintiger jaren werden verzameld. Enkele hoofdstukken werden in het Nederlands geschreven. doorlopend tot zijn laatste ademsnik, durft te stellen, dat Bung Karno op het punt stond zijn geliefde Indonesië aan het buitenland te verkwanselen of aan een andere politieke, militaire of ideologische macht uit te leveren, in plaats van zijn eigen nasakom-ideaal te proberen te verwezenlijken, weet werkelijk niet waarover hij spreekt. Dat Bung Karno meer heil zag in Chinese methoden om de sociale structuur van zijn land op te bouwen, dan om de cia of Washington om adviezen te vragen of in te schakelen, staat als een paal boven water. Tenslotte heeft de geschiedenis Suharto met zijn knieval voor Washington in tegenstelling tot Sukarno's alliantie met Peking, voorlopig niet in het gelijk gesteld. Meneer Udink en andere leden van de iggi-landenInter Gouvernementele Groep Indonesië. hebben den volke al vele jaren misleid met te stellen dat de toestand in Suharto's Indonesië ‘een economisch succesverhaal’ zou zijn. Daar zal de Javaanse boer het nauwelijks mee eens zijn. ‘Er zijn Indonesiërs,’ meldde het dagblad Trouw,
‘die Udink betichten van het misleiden van het Indonesische volk en de publieke opinie in de wereld, omdat hij wel moet weten dat zich het tegengestelde van een succesverhaal in Indonesië aan het voltrekken is. De jaarlijks met miljarden guldens toenemende Indonesische leningen hebben het land economisch en politiek weer zo afhankelijk van het buitenland gemaakt, dat het wel gedwongen is zijn bodem- en waterrijkdommen aan buitenlandse investeerders uit te verkopen. Op die manier hoopt de Indonesische regering aan de gelden te komen om straks de terugbetaling van de schulden te kunnen financieren. Maar intussen wordt het grootste gedeelte van de buitenlandse leningen jaarlijks gewoon verduisterd door dezelfde Indonesische regering. De terugbetaling van die verduisterde leningen met de door buitenlanders uit de Indonesische bodem en uit het water opgeleverde gelden, betekent een plundering van het Indonesische volk door de huidige machthebbers. Het is dan ook nodig om voor de toekomst vast te stellen dat deze plundering van het Indonesische volk door de huidige machthebbers in Djakarta, geschiedt met volledige goedkeuring en medewerking van minister Udink, de Wereldbank, het International Monetary Fund en al die zogenaamde donorlanden,’ aldus Trouw. Zelf heb ik kunnen voorkomen dat in 1966 320 miljoen guldens naar de bende oliegeneraals in Indonesië ging.Zie pagina's 344 en 351. Udink heb ik niet kunnen stoppen bij bovengenoemde onzin. Waarom die man al die jaren, à la Luns, land en volk belazerd heeft zou men door een mini-Watergate-onderzoekje eigenlijk ook eens moeten laten uitzoeken, al betekent Udink geen risico meer voor het vaderland. Het ware te hopen dat onze nieuwe minister, de heer Pronk, er in deze sector meer van zal maken. En, last but not least, van commentator C.L. Sulzberger behoeft men in dit verband al evenmin hulp te verwachten bij het geïnformeerd raken over de reële situatie in Indonesië, tegen de achtergronden van het werkelijke belang van het Indonesische volk beschreven te krijgen. Voor een Amerikaan is alleen maar belangrijk, dat het ‘nieuwe’ Indonesië pro-Amerika en anti-China is. Wanneer men naar de plaatjes kijkt van het gezellig samenzijn van Nixon en Chou En-lai in Peking in 1972, kan men zich overigens afvragen of Sukarno werkelijk in 1965 zo hoognodig weg moest in Indonesië vanwege het aanhalen van nauwe banden met het regime van Mao. De machtsstrijd tussen Bung Karno en Suharto duurde het hele jaar 1966. Zelfs De Telegraaf stelde exact, dat dit gevecht uitzonderlijk genoemd
mocht worden, omdat ‘de grondwettelijke president en eerste minister, ook het hoofd was van de oppositie in het land tegen de regering, waarvan hij in naam het hoofd was.’De Telegraaf, 24 november 1966. ‘Geregeld bereikten berichten van voortdurende arrestaties van Sukarno-getrouwe officieren het buitenland. Zoals die van generaal-majoor Djamin Ginting en generaal-majoor Murshid, omdat zij trachtten pro-Sukarno-elementen bijeen te brengen binnen het raam van een militaire hulpbeweging. Een andere officier, luitenant-kolonel Sudarmo, werd volgens de berichten gearresteerd omdat hij pro-Sukarno-studenten mobiliseerde. Tezelfdertijd is Sukarno er heel aardig in geslaagd het nieuwe kabinet ertoe te bewegen enkele van zijn aanhangers op belangrijke posten te benoemen,’ aldus De Telegraaf. Het blad vervolgde: ‘Een van hen was Suwito Kusumowidagdo, die zojuist tot ambassadeur in de Verenigde Staten benoemd was. Suwito was vroeger plaatsvervanger van dr. Subandrio, de vroegere minister van Buitenlandse Zaken die vorige maand ter dood veroordeeld werd voor zijn aandeel in de mislukte communistische staatsgreep. Zijn verzet tegen de regering scheen Sukarno's gevoelens van zelfoverschatting te hebben aangewakkerd, hetgeen bleek bij een religieuze bijeenkomst van Islamieten die in die dagen in het presidentiële paleis plaatsvond. In een rede ter verdediging tegen de op hem uitgeoefende kritiek vergeleek Sukarno zichzelf met de profeet Mohammed, die, zoals hij zei, ‘óok beledigingen had moeten ondergaan, maar geduldig was gebleven en later tot tegenactie was overgegaan, oorlog daarbij inbegrepen.’ Waarnemers waren van mening dat Suharto binnenkort weleens gedwongen had kunnen worden meer beslissend op te treden tegen Sukarno, als de nieuwe regering tenminste in staat wilde zijn haar werk te doen. Welke middelen Suharto daartoe te baat zou nemen kon men toen nog slechts gissen. Sommigen betoogden dat Suharto het komende proces tegen de vroegere luchtmachtbevelhebber Omar Dhani zou gebruiken als een middel om Sukarno tot toegeven te dwingen. Dhani, die naar beweerd werd betrokken was bij een communistische poging tot machtsovername van vorig jaar, vluchtte aanvankelijk naar Cambodja toen de staatsgreep mislukte. Hij keerde later in Indonesië terug, naar men aannam om bewijsmateriaal te leveren in ruil voor een licht vonnis. Maar wat hij ook doet, Suharto moet handelend optreden, vooral om plannen op te stellen die zich bezighouden met de bodemloze afgrond waarin Indonesië zich in economisch opzicht bevindt.’ Aldus De Telegraaf. In zijn traditionele 17 augustus-redevoering stelde Bung Karno de vraag hoe het met Indonesië, ‘na een regen van klappen en slagen’ die het land te incasseren had gekregen, was gesteld. ‘Hoe staat het met Sukarno die ook van de ene naar de andere kant is geduwd en geschoven? Eindelijk, eindelijk, eindelijk - zeggen sommigen. Eindelijk is Sukarno begrepen door zijn eigen mensen. Er is een staatsgreep tegen Sukarno geweest. President Sukarno is beroofd van al zijn macht, president Sukarno's handen zijn gebonden door een driemanschap, bestaande uit generaal Suharto, sultan Hamengku Buwono en Adam Malik. En dan die order van de elfde maart! Dat is toch, zo zeggen ze, een overdracht van gezag aan generaal Suharto? In het begin maakten zij zich uitbundig vrolijk over die order van de elfde maart.Zie pagina 292. Maar het was geen overdracht van gezag. De order van de elfde maart is een veiligheidsorder. Een richtlijn om het functioneren van de regering te verzekeren; het functioneren van welke regering dan ook - dat was hetgeen ik heb gezegd toen ik het kabinet installeerde. Bovendien was het een richtlijn voor het verzekeren van de persoonlijke veiligheid van de president, een richtlijn tot het veiligstellen van de leer van de president. Een richtlijn om een heleboel dingen veilig te stellen (en generaal Suharto heeft deze richtlijn van mij goed uitgevoerd), maar geen overdracht van gezag, geen overdracht van gezag! Zij hadden het allemaal bij het verkeerde eind. En ook vandaag, op de Onafhankelijkheidsdag hebben zij het bij het verkeerde eind. Sukarno is nog steeds president. Sukarno is nog steeds de Grote Leider van de Revolutie. Sukarno is nog steeds de gemachtigde van het voorlopige volkscongres. Sukarno is nog steeds minister-president. Sukarno staat hier weer op het platform!’ Bung Karno vervolgde: ‘O, Vietnam! Hoe barbaars is het imperialisme in Vietnam! Met welk recht doet het imperialisme deze dingen in Vietnam? Met welk recht doodt, verbrandt, bombardeert het en verspreidt het gifgas, met welk recht vernietigt het al het moois in vele streken daar? En als de wereld niet op zijn hoede is, als de vredelievende volken niet solidair zijn in hun verzet tegen de misdaden die daar worden begaan, dan is het zeker dat de wereld een nog grotere en nog verschrikkelijker ramp zal ondergaan. Wat is het nut van onze Onafhankelijkheidsproclamatie, wat is het nut van de fraaie woorden in de preambule van onze Grondwet, als wij zwijgen over de wreedheid in Vietnam en niet onomwonden en zonder voorbehoud protesteren tegen de Amerikaanse oorlog in Vietnam en deze veroordelen? Ik smeek Amerika: Amerika, verlaat Vietnam! Alsjeblieft Amerika, ga alsjeblieft weg uit Vietnam. Je zult niet in staat zijn de kwestie Vietnam op te lossen op de manier die je nu volgt. Jij zult uiteindelijk verslagen worden. Jij zult verantwoordelijk zijn voor een wereldcatastrofe, die nog erger is. Keer terug naar de overeenkomst van Genève. Of pas de doc-trine van Sukarno en MacapagalMacapagal: vroegere president van de Filippijnen. toe: “Aziatische kwesties moeten door de Aziaten zelf worden geregeld op de Aziatische manier.” Hierbij biedt Indonesië desgewenst zijn hulp aan voor de regeling van de kwestie Vietnam op basis van de Sukarno-Macapagal-leer. Wij zijn het geweest die de uitdrukking Nieuw Opkomende Krachten (New Emerging Forces, afgekort nefos) schiepen. Wij zijn het geweest die het initiatief namen om alle nieuw opkomende krachten bijeen te brengen. Wij zijn het geweest die het initiatief namen voor de Spelen van de Nieuw Opkomende Krachten (ganefo). Wij waren destijds een van degenen die het initiatief namen voor de Aziatisch-Afrikaanse Conferentie. Het imperialisme, dat in beginsel internationaal is, kan alleen maar worden overwonnen door een bundeling van de anti-imperialistische krachten, die ook internationaal zijn. Evenals de imperialisten zich ergerden aan de Aziatisch-Afrikaanse conferentie en probeerden deze te saboteren, zo ergeren zij zich aan de bijeenroeping van de conefo (conferentie van de nieuw opkomende krachten). Bedenk eens: de conefo is een conferentie die alle anti-imperialistische krachten op aarde verenigt. De conefo is groter dan de Conferentie van Aziatische betrekkingen die eens in New Delhi werd gehouden en groter dan de Aziatisch-Afrikaanse conferentie in Bandung. De conefo betekent een grotere bedreiging voor het imperialisme dan de conferentie van New Delhi en die van Bandung. Nooit tevoren zag het imperialisme zich geplaatst tegenover een verenigd anti-imperialistisch front van de omvang van de conefo. Daarom zal het imperialisme al het mogelijke doen - openlijk of sluiks - om de bijeenroeping van de conefo te verhinderen. Op welke manier? Op elke manier! Bijvoorbeeld door het veroorzaken van binnenlandse chaos in ons land - politieke of economische - zodat wij niet in staat zijn de conefo bijeen te roepen. Wees waakzaam. Wees op uw hoede! Laten wij het houden van de conefo niet te zeer afhankelijk maken van “binnenlandse omstandigheden”. Ik persoonlijk ben vastbesloten de conefo bijeen te roepen. Zo mogelijk in dat prachtige conefo-gebouw dat thans ondanks allerlei hindernissen wordt gebouwd. Als het mogelijk is in dat gebouw, goddank. Als het onmogelijk is, wegens... nu ja, “enkele” hindernissen, laten wij als progressieve revolutionairen de conefo op een andere plaats bijeenroepen, desnoods in de meest primitieve hutjes midden in de rijstvelden, in bamboehutten met vloeren van aarde. Het gebouw is niet belangrijk. Belangrijk is de mobilisatie van alle anti-imperialistische krachten. God zij gedankt als het kan in een prachtig gebouw, zodat het prestige van Indonesië zal stijgen, maar als het niet anders kan, dan maar in het armzaligste hutje... misschien zal dat een nog diepere politieke uitwerking hebben. Ik ben uw grote leider, dus volg mij en gehoorzaam mijn richtlijnen. Ik ben niet te ambitieus, ik streef niet naar persoonlijk gewin, ik word niet gedreven door zelfbelang. Ik wil u alleen maar de weg wijzen, altijd met u zijn en nooit zonder u. Samen met u sta ik rechtop, zonder u ben ik niemand.’ 17 augustus 1945 hadden Sukarno en Hatta de vrijheid van Indonesië
uitgeroepen. 17 augustus 1966 zou Bung Karno voor het laatst zijn volk op deze dag toespreken. De geschiedenis zal eens over zijn onwrikbare denkbeelden een oordeel vellen. Ik vermoed dat hij in grote lijnen op den duur in het gelijk zal worden gesteld. Onmiddellijk na Bung Karno's laatste lange 17 augustus-rede brak, zoals Time Magazine het noemde, opnieuw de ‘Aziatische griep’ uit in Djakarta. Dat wil zeggen, de cia-generaals organiseerden met grote behendigheid nieuwe demonstraties van kami-studenten, waarvan er later enige in het zogenaamde parlement zouden komen te zitten en anderen met privé-vliegtuigjes op safari in Afrika zouden gaan. Sukarno's aftreden werd thans door bepaalde groepen geëist. Maar anderzijds hadden Sukarno-getrouwen uit de rede nieuwe moed en inspiratie geput om pro-Sukarno-demonstraties te organiseren. Tweeduizend pro-Sukarno jongeren marcheerden door de straten van Bandung en sloegen een hoofdkwartier van anti-Sukarno-studenten kort en klein. In de gevechten die uitbraken werd een pro-Suharto student gedood. Meteen gingen andere hordes pro-Suharto-jongeren in de hoofdstad de straat op. De Suharto-regering verbood voorts alle communistische of marxistische lectuur en in Zuid-Sumatra werden bijvoorbeeld openbare vuren gestookt van door de autoriteiten in beslag genomen boekwerken. Ook de oude strijd tussen Masjumi en Nadatal Ulama laaide weer op. Er gingen namelijk geruchten dat Suharto van plan zou zijn de Masjumi weer politieke activiteit toe te staan. Aanhangers van de Nadatal Ulama draaiden toen opnieuw om en schaarden zich weer achter Bung Karno. Het gevecht Sukarno-Suharto duurde in 1966 dus onverminderd voort. In de zomer van 1966 ontving ik een brief van mijn oude vriend Sutikno Luktodisastro, die in 1966 in Djakarta zou opduiken als Suharto's privé-secretaris. Sutikno was uiteraard als oud militair-attaché in Washington D.C. de ideale verbindingsfunctionaris voor de Amerikanen. Waarbij men moet bedenken, dat mensen als Tikno er diep van overtuigd waren, dat Indonesië duizendmaal beter met Amerika dan met China in zee kon gaan, dat alléen Washington de nodige fondsen, of technische en economische samenwerking kon bieden, welke Indonesië broodnodig had; dat aan Peking geen droge boterham viel te verdienen, en dat idealistische slogans en marxistische of leninistische theorieën bij het oplossen van de problemen van Indonesië à la 1965 geen hout sneden. De geschiedenis zal uitwijzen of de heren rechtse generaals gelijk zullen krijgen of dat misschien toch Sukarno's analyse, dat de toekomst van Indonesië verweven diende te zijn met het lot van broedervolken in Azië, en vooral met Chi-na, uiteindelijk zal blijken de enige juiste prognose te zijn geweest. Terwijl de cia en Washington Bung Karno opnieuw probeerden weg te werken omdat hij bijvoorbeeld te nauwe banden met Peking aanhaalde, is Sukarno eigenlijk al gedeeltelijk in het gelijk gesteld, door Nixon's beruchte knieval voor Mao Tse-tung in 1972. Wanneer gezichtsverlies in Azië nog enige betekenis heeft in de moderne wereld, blijft het een raadsel hoe het staatshoofd van Amerika heeft willen accepteren dat hij een week lang onderhandelde met de premier van China, terwijl het staatshoofd van de Volksrepubliek slechts éen uur vrij kon maken voor zijn Amerikaanse collega. Zelfs de Japanse premier, Tanaka, werd tijdens diens officiële bezoek aan Peking zowel na aankomst van als voor vertrek naar Tokio door Mao Tse-tung in speciale audiëntie ontvangen. Voor Nixon's afscheidsvisite had Mao 
geen tijd. Maar dat is deze uitzonderlijk dikhuidige Amerikaanse president, door Luns zeer bewonderd, ontgaan. Kolonel Sutikno vroeg mij, of ik belangstelling had het proces tegen oud-minister Subandrio in oktober 1966 in Djakarta te komen bijwonen. Op 4 december 1965 had het nieuwe regime Bung Karno gedwongen zijn handtekening te plaatsen onder presidentieel besluit no. 370/1965, waarbij het Buitengewoon Militair Tribunaal (Mahmillub) werd ingesteld. Beklaagden hadden geen recht op beroep, maar konden alléen gratie aan de president vragen. Als uitvoerend president kreeg Suharto de zeggenschap over deze zogenaamde rechtbank. Hij was het die besliste wie er voor gesleept zou worden. Hij benoemde de leden van het tribunaal en stelde de akte van beschuldiging op. Suharto werd aanklager en rechter tegelijk.Zie Indonesië en de Generaals. Uitgeverij Pegasus, Amsterdam. 1966. Pagina 50-51. Nu was het dus Bandrio's beurt. Ik nam contact op met Carel Enkelaar, programmaleider van de nos-televisie (die heette toen nog nts). Besloten werd dat ik als chef d'équipe een nos-team naar Indonesië zou leiden. Subandrio en zijn pki-vriendjes hadden mij uit de omgeving van Sukarno geweerd. Het Indonesische leger bracht mij erin terug. Ik reisde met de heer Van der Kolk, regisseur, filmer Fred Romeijn en geluidsman Loet Hentze. Wij zouden precies éen jaar ná de befaamde staatsgreep in 1965 in Djakarta landen.   Over die coup en de gebeurtenissen in Indonesië van ná 1 oktober 1965 of de positie van Sukarno was in Nederland nagenoeg niets bekend. Ik had vanuit Amerika wel enigszins de ontwikkeling gevolgd en met belangstelling had ik bijvoorbeeld van een artikel in de Neue Zürcher ZeitungNeue Zürcher Zeitung, 10 augustus 1966. kennis genomen waarin een tip van de sluier werd opgelicht, vooral wat betreft de bestaansmogelijkheden voor het sukarnoïsme. Een reizende correspondent van deze gezaghebbende Zwitserse krant meldde vanuit Semarang op Java, dat Sukarno's aanhang overal nog zeer duidelijk waarneembaar was. ‘De mensen vertrouwen Sukarno - suggereren de grote geschilderde portretten van de glimlachende president; op sommige portretten staat hij afgebeeld met de maarschalksstaf, op andere met een kris in de hand. Steeds weer duikt zijn beeltenis samen met het driehoekige embleem van de Partai Nasional Indonesia op; midden op dit embleem staat een aanvallende stier met wijdopen neusgaten. Hoe
dichter je bij de overbevolkte, zo'n 2 tot 3 miljoen inwoners tellende havenstad Semarang komt, des te vaker tref je dit embleem aan op huisdeuren, aanplakborden en op grote spandoeken die dwars over de straat hangen. De partij, die in 1927 voortkwam uit een Bandungs studentendispuut waartoe ook Sukarno behoorde, is in deze streek tot het offensief overgegaan. Ze neemt bezit van het niemandsland dat door de versplinterde communistische partij is achtergelaten. Evenals een jaar geleden de pki laat nu de pni de mensen uit de kampongs nauwelijks tijd om over de gebeurtenissen van de laatste maanden na te denken; sterker nog, ze is er op soortelijke wijze als de pki op uit een kloof tussen de dorpen te slaan en ze aan haar macht te onderwerpen,’ aldus de Neue Zürcher. Het nationalisme van Midden-Java is een gevaar geworden waarmee de politici in Djakarta en met name generaal Suharto, die uit deze streek afkomstig is, terdege rekening moeten houden. De pni vecht niet vanuit religieus fanatisme, maar vanuit een schuld- en angstcomplex. Ze heeft er na de omwenteling van de voorbije herfst heel veel fellow-travellers toe aangemoedigd het embleem van de pni op hun huisdeur te schilderen en wil daardoor net als Morgiana, het dienstmeisje van Ali Baba, de rovers, dat wil in dit geval zeggen de officieren van onderzoek, om de tuin leiden. De partij moet erop rekenen dat de loyale eenheden van de Diponegorodivisie die op Midden-Java gestationeerd zijn, langzaam maar zeker de zaak steeds verder zullen uitzoeken en de schuldigen en verdachten, welke camouflage ze ook toegepast hebben, op het spoor zullen komen. De pni geeft zich er rekenschap van dat ze altijd alleen maar een vergaarbak van vage ideeën is geweest en van lieden van allerlei pluimage die meenden dat het sukarnoïsme een politiek en een programma inhield. Na de besluiten van het voorlopige Volkscongres, die elke vorm van propaganda voor marxisme en communisme verbieden, staat de partij nu voor de vraag hoe ze voortaan de eclectische ideologie van de president moet omschrijven. Ook wees het Zwitserse blad erop, dat de onrust en vervolgingen door het generaalsregime onverminderd voortduurden. ‘In het centrale deel van Java,’ aldus de Neue Zürcher, ‘zijn na de staatsgreep van 1965 meer dan honderdduizend mensen zonder enige vorm van proces gedood. Meer dan 75 000 wachten in de gevangenissen op hun berechting. Elke nacht worden in Magelang, Djokjakarta en Solo, 20 à 30 mensen geëxecuteerd, omdat ze weigeren een verklaring af te leggen en niet kunnen bewijzen dat ze nooit lid van de pki waren. Semarang ligt bijna in het hart van Java. Hier is minder gebeurd dan in de driehoek Solo-Klaten-Salatiga en op de hellingen van de Merapi-vulkaan. En toch voel je ook hier al dat het bloedbad van oktober en november nieuwe wraakoefeningen zou kunnen oproepen. Kijk je naar de gezichten van jonge mensen, van boeren en handelaars, waarop in hun radeloosheid vaak fanatieke verbittering te lezen staat, dan weet je niet of het proces van langzame regeneratie zal verlopen zoals de waarnemers in Djakarta dat zich voorstellen.’ Ik moet benadrukken dat mijn informatie en inzichten over de situatie in de gordel van smaragd in 1966 niet verder ging, dan het bestuderen van reportages als deze uit de Zürcher. Nu, in oktober, zou ik dus eigen-lijk in de gelegenheid zijn mij opnieuw ter plaatse aangaande de ontwikkeling in ons voormalig overzees rijk te oriënteren. Ik zag naar deze reportage zéer uit. Het meest verheugde ik mij er op Bung Karno, en andere oude vrienden, terug te zien. Ter ere van de Legerdag - een traditionele gelegenheid voor staatsgrepen in Indonesië - werd ook vandaag de gebruikelijke gigantische parade gehouden. Eenieder die wat in de melk te brokkelen had in het land was aanwezig. Generaal Nasution zat afzijdig en alléen op de officiële tribune. Niemand scheen met hem te spreken. Generaal Suharto en de chefs van staven stonden gereed om Bung Karno te verwelkomen. De president kwam met een hefschroefvliegtuig vanuit het paleis, stapte over in een kogelvrije Cadillac en reed tot voor de officiële tribune waar hij plaatsnam onder een baldakijn, omringd door de commandanten van leger, politie, luchtmacht en marine. Ik stond niet ver af met het nos-team te filmen. Scherp lette ik vooral op Suharto. Toen de president een sigaret wilde opsteken, trok Pak Harto direct een aansteker en gaf het staatshoofd vuur. Toen zag Bung Karno mij, en zoals hij altijd had gedaan, hij wenkte. Ik voelde mij eenzaam en niet op mijn gemak, toen ik de afzetting doorkruiste en de treden van het podium opliep. Van beide kanten van de eretribune waren vele ogen op mij gericht. ‘Wanneer ben je gekomen, Wim?’ vroeg Sukarno toen hij mij een hand gaf. ‘Een paar dagen geleden.’ Ik werd voorgesteld aan generaal Suharto en diens collega's. ‘Kom vanavond maar naar het Istana,’ aldus Bung Karno, die misschien wat vermoeider leek dan vroeger maar op mij de indruk maakte, onveranderd zichzelf te zijn, zoals ik hem altijd had gekend. Deze begroeting door Bung Karno was via televisie uitgezonden, zoals vrienden mij later vertelden. ‘Wij zagen Sukarno wenken,’ zei mij een Indonesische vriend, ‘en dachten, nu krijgen wij een mooie vrouw te zien. Toen kwam jij in beeld.’ Ook de heer en mevrouw Hatta zeiden mij later door dat voorval geweten te hebben, dat ik in Indonesië was. Een plezierige bijkomstigheid voor mij was, dat mijn oude vriend, kolonel Sutikno, later brigade-generaal en chef van Suharto's presidentiële huishouding, in 1973 ambassadeur in Nieuw-Zeeland, die dagen de privé-secretaris van Suharto was. Eerder in 1966 had ik hem het laatst in Washington D.C. ontmoet, waar hij nog militair attaché was. Ik organiseerde toen een avond bij de Nederlandse diplomaat, Egbert Kunst,
voor collega André Spoor en mijzelf, waarbij deze kolonel een uiteenzetting gaf over de achtergronden van de coup van 1965. Het werd duidelijk, dat ook Pak Tikno, zoals zoveel Indonesiërs zouden doen, zonder gewetenswroeging van de dienst en doelstellingen van Sukarno's buitenlandse beleid was overgestapt op Suharto's politiek van vrijwillig aan de leiband van de Amerikanen te gaan lopen. Wellicht is het een geruststelling te weten, dat wanneer eens aan het generaalsregime in Djakarta een einde zal komen, vele Indonesiërs zullen zeggen: ‘Wir haben es nicht gewusst,’ en de klok zal voor velen zonder ‘to do’ weer kunnen worden recht gezet.Diplomaat zijn is een soort verpolitiekte advocatuur uitoefenen. Wordt Schmelzer opgevolgd door Van der Stoel, en wijzigt het buitenlandse beleid zich van kvp-oriëntatie in pvda-doelstellingen, dan zullen ambassadeurs met die politieke draai zonder een spier van hun gezicht te vertrekken moeten meedraaien. De diplomatieke vertegenwoordiger wordt tot robot in pandjesjas. Voor mij een aantrekkelijke zaak. Kolonel Sutikno vertelde dat toen Bung Karno mij op het podium aan Suharto had voorgesteld, en ik weer naar mijn nos-ploeg terugwandelde, de president tegen de generaal had gezegd: ‘Treurig, dat die man hier al die jaren niet heeft kunnen komen. Hij is een “wartawan baik”, een goed journalist.’ Sutikno vervolgde: ‘Had maar meteen aan Bapak gezegd, dat het leger jou weer naar Indonesië heeft teruggebracht.’ Onze nos-ploeg had in Bangkok visa ontvangen van kolonel Sugeng Djarot, de militair attaché, in overleg met het Suharto-regime. Bung Karno en Sutikno doelden op het feit dat Hadji SubandrioHadji is iemand die een pelgrimstocht naar Mekka heeft gemaakt. mij, als minister van Buitenlandse Zaken zowel als hoofd van de Indonesische cia, de bpi, sedert 1960 uit Indonesië had gehouden.Bij Suharto-regime heet de bpi, bakin. Zoals zijn opvolger Adam Malik dit sedertdien heeft gedaan. Bandrio deed het, omdat hij heel goed wist - hier deelde ik de mening van Nasution en Suharto - dat ik hem als een vloek in Sukarno's onmiddellijke omgeving beschouwde. Niet om Bandrio's politieke of diplomatieke inzichten, want op het gebied van de buitenlandse politiek was ik het, in tegenstelling tot Nasution en Suharto met hem eens, maar de mens Bandrio, de Durno, de kwade intrigant, slijmjurk en verdoezelaar van feiten en informatie die Bung Karno wilde weten en waar hij recht op had, die werden door Bandrio opzettelijk weggehouden of soms verdonkeremaand. Subandrio was mijns inziens een kwalijke infectie van het Sukarno-bewind, alhoewel zijn opvolger Adam Malik, als internationaal politicus en diplomaat, niet in Bandrio's kleine teen past. Malik waaide over van trotskist naar spreekbuis van rechtse necolim generaals. Tijdens de garden-party deze avond op het paleis ter gelegenheid van de Legerdag riep de president mij bij zich. Hij vroeg of ik het weekeinde samen met Emile van Konijnenburg, die ook in Indonesië was, naar de bungalow in Bogor wilde komen. Sukarno bracht steeds de weekends door in het zomerpaleis van Bogor, het vroegere Buitenzorg, waar hij een klein huis met een zit-eetkamer bewoonde, dat op 800 meter van het Istana zelf stond in de schaduw van oude bomen. Ik wilde tegensputteren dat ik Konijn in geen jaren had gezien, maar een wederwoord werd niet verwacht. Ik zat eraan vast. Van Konijnenburg was op het feest en voortdurend in gezelschap van de president. Het corps diplomatique was er eveneens, ook de Nederlandse ambassadeur, Schiff,Mr. E.L.C. Schiff, volgens B.Z. ambassadeur in Indonesië van 1965-1968. en vele ministers en generaals. Kortom, vriend en vijand was naar het paleis gekomen. Generaal Suharto hield zich afzijdig. Ik zag hem zeer lang alléen in diep gesprek gewikkeld met Oom Johannes Leimena, éen van de meest vertrouwde figuren uit de onmiddellijke omgeving van Bung Karno. Dat gesprek moet belangrijk zijn geweest, want Pak Harto maakte er in zijn memoires gewag van.The Smiling General, pagina 55. Leimena, van huisuit arts, heeft Sukarno vanuit de eerste dagen van de revolutie gekend. Hij nam deel aan alle kabinetten sedert 1945. Wie zou beter zijn gedachten en indrukken over de grondlegger van de Indonesische republiek op papier kunnen zetten dan juist deze man. Voor zover mij bekend heeft Leimena dit tot dusverre nog niet gedaan, ondanks aanmoedigingen zulks wel te doen door Indonesiërs als Roeslan Abdulgani. Het zou voor het Indonesische nageslacht, en voor de menselijke samenleving in haar geheel, te hopen zijn dat juist hij deze taak alsnog op zich zal nemen. Hij weet bijvoorbeeld onvergelijkbaar veel meer over de mens Sukarno dan iemand als Hatta, die wat Sukarno betreft te veel op een andere golflengte opereerde. Adam Malik vroeg in 1966 aan iedereen, los en vast, om Bung Karno toch vooral over te halen voor een langere periode van rust naar het buitenland te gaan. De bedoeling was de president dan blijvend tegen een terugkeer naar zijn land te adviseren. Zoals de coupgeneraals van Griekenland jarenlang koning Konstantijn buiten de deur wisten te houden, tot zij hem per referendum zouden laten afzetten. Sukarno trapte niet in het doorzichtige spelletje van Malik. Alhoewel men de oud-president van Indonesië altijd zo gaarne had voorgesteld als iemand die baadde in de luxe en niet buiten zijn dure Amerikaanse, Japanse of Zwitserse hotels kon zou hij er verre de voorkeur aan geven om in aanzienlijke armoede en bij de gratie van zijn vijanden te leven. Hoeveel gemakkelijker zou het voor hem zijn geweest zich in een Zwitsers chalet te vestigen of als Bao Dai naar de Franse Rivièra te verhuizen! Nu heeft Sukarno zijn laatste dagen doorgebracht in Dewi's huis ‘Wisma Jaso’, aan de rand van Djakarta, waar rattenvallen in de badkamer moesten worden geplaatst, en waar, als men een flesje op de wastafel oppakte, een witte kring overbleef omdat er in geen weken meer was schoongemaakt. Sukarno wilde te midden van zijn volk, hoe geïsoleerd ook, en hoe schan-dalig ook door zijn opvolgers behandeld, sterven. In alle vroegte belde de adjudant van Bung Karno, kolonel Bambang Widjanarko mij in mijn kamer van Hotel Indonesia op. De aide de camp vroeg of ik samen met Van Konijnenburg voor het ontbijt naar het paleis wilde komen. In de Mercedes van de klm op weg naar het Istana zei Van Konijnenburg: ‘Je hebt gezegd, dat je vader het betreurde dat wij ruzie hebben gekregen. Heb je er weleens over nagedacht wie ons weer bij elkaar heeft gebracht? Sinds de dood van mijn vrouw is er zoveel gebeurd, dat mij aan het denken heeft gezet. Zij lijkt soms dichter bij me dan toen zij leefde.’ Ik kon Konijn's gevoelens respecteren, maar voor mij was het Sukarno die ons weer bij elkaar bracht. Hij was nu eenmaal zo. Zijn politieke leven moet zijn talent voor musjawarah en mufakat hebben verfijnd. Hij wenste geen gekibbel onder zijn vrienden en bracht hen altijd weer samen. Voor hem stonden de belangen van het land en de revolutie ver boven persoonlijke jaloezietjes en gevoeligheden. Sukarno bracht altijd mensen weer bij elkaar. Konijn deelde aan de wachten van het Istana sloffen sigaretten uit. Wij werden naar de achterzijde van het Istana Merdeka gebracht, waar de president in alle vroegte op het terras ontbijtte en ministers, ambassadeurs en vrienden vroeg hem te komen opzoeken om met hem van gedachten te wisselen. Bung Karno genoot intens van dit soort vrije contacten waarbij hij zelf op sloffen en in een loshangend overhemd verscheen en waarbij zeer openlijk en zonder omhaal met het staatshoofd werd geconverseerd. Men diende steeds thee met droge toast op, waarbij geen jam of ander beleg werd geserveerd. Ik moet zeggen, de toast was soms oneetbaar. Tussen de gesprekken door kwamen functionarissen met staatspapieren die getekend moesten worden, terwijl twee vrouwelijke parachutisten in uniform voortdurend in de buurt waren om speciale wensen of bevelen op te volgen. Ook Rochmuljati, een assistente op het paleis van de president was dikwijls 's ochtends vroeg al aanwezig, terwijl ik die weken bijna steeds adjudant Bambang in zijn lichtgrijze uniform van officier bij de arli, de marine, om de president heen heb gezien. De dag tevoren was schout-bij-nacht Martadinata, een Sukarno-getrouwe marineofficier, met een Franse Alouette-helikopter op de Puntjak bij het opstijgen verongelukt. ‘Hij stuurde zelf,’ zei de president, ‘maar hoe kan hij dat nu hebben gedaan? Het is moeilijk om op te stijgen bij een hoogte van 1200 meter.’ Bung Karno herinnerde aan de ligging van Mexico City - op een hoogte van 2240 meter - en de moeilijkheden die dit
bijvoorbeeld met sporten met zich meebrengt. ‘Ik wil weten of Martadinata links of rechts heeft gezeten,’ zei de president tegen adjudant, kolonel Bambang. Konijn kon op de onmogelijkste momenten met een grap uit de bus komen. Dat deed hij ook toen weer. ‘Men zegt wel dat je gaat als het je tijd is. Maar bedenkt u zich eens dat het de tijd van de piloot is van het vliegtuig waar je in zit.’ De president liet zijn persoonlijke briefpapier brengen en schreef een condoleancebrief aan mevrouw Martadinata. Tegen kolonel Bambang zei hij: ‘Bang, ga die brief persoonlijk aan mevrouw overhandigen en in vol ornaat.’ Ik vroeg Sukarno naar zijn ontmoeting in 1964 met Luns, twee jaar na de overdracht van Nieuw-Guinea. ‘Hij was wel grappig,’ antwoordde de president. ‘Hij vertelde tijdens de lunch, dat zijn oom, generaal Van Voorst tot Voorst, bij een inspectie van de troepen aan een militair vroeg: ‘Hoe is het eten, soldaat?’ ‘Slecht.’ ‘Kan jij niet met twee woorden spreken, soldaat?’ ‘Verdomd slecht.’ Tijdens de lunch op paleis Bogor had de president naar de herten in het park gewezen en tegen Luns gezegd: ‘In de koloniale tijd waren er maar 50 herten in het park. Na de vrijheid van Indonesië zijn er 750!’ ‘Dan hebben die beesten niet stil gezeten,’ antwoordde Luns. Wat Sukarno nog steeds een vermakelijk antwoord vond. Behalve een vaas met hertenmotieven uit Leerdam, bood minister Luns, onder vermelding, dat het hier een symbool der wijsheid betrof, Sukarno een zilveren uil als geschenk aan. Later die week bij een bezoek aan Bogor kwamen de herten uit het park rond het paleis opnieuw ter sprake: ‘Het zijn er eigenlijk te veel,’ zei Sukarno, ‘maar ik wil ze niet wegdoen want dan komen die dieren in hokken te zitten.’ ‘Als het erg droog is, dan moet ik soms drie vrachtwagens met hooi laten komen om ze te voeren,’ vulde madame Hartini aan. Ik vroeg de president, waarom hij in zijn door Cindy Adams opgetekende autobiografie, zo onaardig had geschreven over een Hollands meisje, Mientje Hessels.Sukarno: An Auto-Biography. Pagina 45 en 46. Hij beschreef namelijk op 18-jarige leeftijd wild verliefd te zijn geweest op deze Mientje. Drieëntwintig jaar later, tijdens de Japanse bezetting, ziet Sukarno haar onverwachts in een winkelstraat in Djakarta terug en beschrijft haar dan als ‘een dikke taart, lelijk en slecht verzorgd.’ ‘Kassian, Mientje,’ zei de president, ‘ik heb haar niet willen beledigen. Het was trouwens niet Mientje Hessels, waar ik het over had, maar Laura Fikerscher.’ Hij vroeg Konijn hulp, om die fout in het boek te corrigeren. Nu stond dus Laura er even beroerd op als eerst Mientje. Een secretaris kwam met enige stukken, die de president moest tekenen. Sukarno: ‘President Johnson tekent zijn staatspapieren achter een grote tafel met een schuwlelijke secretaresse aan zijn zijde.’ Hij vervolgde: ‘Het belangrijkste gesprek dat ik met president Kennedy heb gevoerd, vond plaats in zijn slaapkamer. Wij zaten samen op de rand van zijn bed. Zo'n ouderwets bed met vier hoge poten.’ De president onderbrak zijn eigen gedachten en zei, zonder de informatie over de inhoud van zijn gesprek me jfk af te maken: ‘Waarom komt Marshall Green niet terug?In die dagen Amerikaanse ambassadeur in Djakarta. Ik kende hem vanuit Washington D.C. in 1958.
Wat heeft hij eigenlijk met de cia te maken? Wat is jouw indruk van Green?’Ik vertelde Bung Karno over mijn urenlange ontmoeting met Green in 1958 en wees erop dat hij bij die gelegenheid, ofschoon belast met Indonesische zaken, de politieke partijen niet uit elkaar bleek te kennen. Dat bekend was, dat hij een verdachte rol zou hebben gespeeld bij een staatsgreep in Zuid-Korea (waarbij het wettige staatshoofd werd vervangen en door generaal Park werd opgevolgd) en dat men hem in de Verenigde Staten als een met de cia gelieerde diplomaat had omschreven. Ook over Jacqueline Kennedy sprak Sukarno met bewondering. ‘Zij kwam met de boeken, die in Peking van mijn schilderijenverzamelingOp 25 oktober 1966, toen ik op het paleis afscheid kwam nemen, schreef Sukarno in de set van vijf delen in druk van zijn schilderijenverzameling: ‘Voor Wim, ter herinnering aan jullie nts-interview.’ zijn gedrukt. Zij knielde naast mij op de grond. Het boek lag in mijn schoot. Jackie stelde intelligente vragen.’ Ik wist, dat ambassadeur Zairin Zain het Witte Huis een set van Sukarno's schilderijenboeken had gezonden met de suggestie, dat het bij Bung Karno als een hartverwarmend gebaar zou overkomen, wanneer mevrouw Kennedy daar vragen over zou stellen. Weer éen van Zain's goed overgekomen diplomatieke manoeuvres. ‘De cia zit in acht landen in troebel water te vissen,’ aldus de president. ‘Nasser heeft mij laten waarschuwen. Hij zond een generaal, die opdracht had met niemand anders dan met mij te spreken. In de Arabische landen zijn cia-documenten gevonden.De verhouding tussen Abdel Gamal Nasser en Sukarno is door de jaren goed en soms geladen met intensieve contacten geweest, waarom het des te opmerkelijker was dat, toen Nasser's grote vertrouweling, Mohammed Heikal, in New York (1973) zijn memoires publiceerde, The Cairo Documents, de werkelijke geschiedenis van Nasser en zijn betrekkingen met wereldleiders, rebellen en staatslieden, Bung Karno in het geheel niet in het boek voorkwam. Merkwaardig genoeg meldde Newsweek, 10 september 1973, dat de door president Anwar Sadat vrijgelaten generaal Mohammed Naguib bij een interview zou hebben gezegd, dat Hasseinan Heikal ‘eens op de salarislijst van de cia zou hebben gestaan’. Een dag later kwam de duta besarAmbassadeur in het Indonesisch. van Syrië mij waarschuwen. Je moet verder gaan, Wim. Je moet zoeken. Weet jij al wie achter de kamikami: Studentenorganisatie die zich in de woelige jaren van 1966 en daarna, voortdurend opgestookt door generaals als Sarwo Edhie, heeft laten gebruiken door de junta om tegen het staatshoofd te demonstreren. zitten? Dat zijn onbeschofte kerels, de kami.’ Bakerpraatjes, dat Sukarno geen oog en oor zou hebben gehad voor sociaal-economische problemen van het land, worden andermaal ontzenuwd, wanneer men in acht neemt dat het in 1961 bekend gemaakte achtjarenplan niet minder dan 335 prioriteitsobjecten aangaf, waarvan 43, oftewel 13 percent, in de onderwijssector lagen. Bung Karno gaf absolute voorrang aan het onderwijs, als voornaamste (mentale) sector bij de opbouw van het land. De Amerikaan, Stephen A. Douglas heeft de vraag gesteld, hoe het dan mogelijk was, dat waar Sukarno zoveel aandacht aan het indoctrineren van jongeren besteedde, die zelfde jeugd in 1966, toen hun loyaliteit en idealen op de proef werden gesteld, zich tegen hem keerden?Stephen A. Douglas, Political, Socialization and Student Activism in Indonesia. University of Illinois Press, 1970. Pagina 53. In 1965 stond Indonesië op de drempel van haar sociaal-economische fase van de revolutie. De vraag was, lossen wij onze problemen op, om
het eenvoudig te stellen, à la China, of à la Amerika. Het leger, en de door haar gesteunde, gefinancierde en bewapende actiefronten van kappi (middelbare scholieren), kami (studenten) en kassi (afgestudeerden) wist een indrukwekkende fractie van de geprivilegieerde jeugd in Djakarta de straat op te krijgen, dikwijls geëscorteerd door zwaar bewapende commando's en parachutisten, om als kleine minderheid van miljoenen Indonesische jongeren juist op de basis van ‘redden wij het met miljarden uit het buitenland, met rock-en-roll en John Wayne-films in de bioscopen’ of ‘leren wij op eigen benen staan, lossen zelf onze problemen op, versoberen onze levenswijze, bestrijden corruptie, en houden in gedachten dat Pak KromoJan Maat. in de desa ook naar een groei van zijn levensmogelijkheden verlangt.’ Daar lag het knelpunt in 1965. En daar hebben de voor bedelen in de rijke landen geporteerde generaals en ‘revolutionaire’ kappi-, kami- en kassi-jongeren voorlopig voor gekozen. De strijd is echter allerminst beslist. Het gevecht om de sociale rechtsorde in Indonesië moet nog gestreden worden. Bovendien ontving Bung Karno die roerige dagen 120 studentenleiders, waaronder ook de kami, voor een open gesprek op het paleis. Hij zocht nog altijd naar een dialoog, ook met zijn felste tegenstanders. Maar de gemoederen waren als gevolg van te veel valse en onware informatie te zeer verhit en opgezweept. Ook voor Sukarno bleek met hen geen land meer te bezeilen. Bovendien constateerde de president, zoals ook Bung Hatta (zie pagina 332) een paar dagen later mij zei, dat de jeugd van Indonesië haar traditionele manieren en adat jegens ouderen aan het verliezen was. ‘Zij weten niet wat zij doen. Zij zijn misleid.’ Dit zou ik spoedig zelf in een gesprek met hen kunnen constateren. Ik ben het gloeiend oneens met de conclusie van de Amerikaan Douglas, die stelde, dat ook al had Sukarno met zijn geleide democratie indoctrinatie zich vooral op de jeugd gericht, ‘toen in 1966 zijn ideeën de vuurproef moesten ondergaan, keerden zij zich energiek tegen de regeringsideologie van Bung Karno, in plaats van haar te steunen.’Stephen A. Douglas, Political, Socialization and Student Activism in Indonesia. University of Illinois Press, 1970. Pagina 53. Zelf heb ik in Indonesië gezien, dat de zogenaamde massale anti-Sukarno demonstraties van studenten en scholieren in 1966 niet anders dan effectief georchestreerde operaties van de coupgeneraals waren, waar de overgrote meerderheid van jongeren absoluut niet aan deelnam. De hele affaire had iets carnavalesks, waarbij het leger gul een aanzienlijk aantal jeeps en vrachtauto's beschikbaar stelde om de jongelui schreeuwend en brullend door de straten te vervoeren, waarbij de Nasution-Suharto-kliek de jeugd op schandelijke wijze heeft misleid om hen te gebruiken bij het uitrangeren van wat zij als een te progressieve links georiënteerde regering beschouwden. Voor het Amerikaanse tijdschrift Ramparts schreef ik bij terugkeer uit Indonesië een artikel, ‘The night of the generals’ dat werd betaald maar achteraf niet gepubliceerd. Hierin vermeldde ik details uit deze gesprekken met Sukarno op het paleis in oktober 1966. Bijvoorbeeld, hoe hij in Caïro in 1965 werd benaderd door een Amerikaans meisje, Pat Price. Zij zei dat zij een studie over Indonesië wilde maken. ‘Toevallig was Ali
Bhutto (toen de Pakistaanse minister van Buitenlandse Zaken en nu de premier van dat land) bij me. Hij waarschuwde: “Karno, pas op!” Maar Pat wilde een boek over Indonesië schrijven en vroeg mijn hulp. Dus ik regelde dat zij naar Djakarta kon komen. Zij bezocht mij hier op het paleis. Ik wees haar een vrouwelijke assistente aan om haar op weg te helpen. Een paar maanden later werd mij een rapport van de inlichtingendienst overhandigd. Die lieve, kokette miss Price bleek een cia-agente te zijn. Zij was voortdurend door de inlichtingendienst geschaduwd. Weer een cia-stunt. Zij gebruikte mijn naam, mijn introductie, onze hulp en gastvrijheid, maar in feite was zij een ordinaire spion,’ aldus Sukarno. ‘Maar wist u absoluut zeker, dat zij voor de cia werkte?’ vroeg ik. ‘Zij had nachtelijke ontmoetingen met Amerikaanse agenten,’ aldus de president. ‘Zij ontmoette bovendien geregeld verscheidene functionarissen van de Amerikaanse ambassade op ongebruikelijke tijden en plaatsen. In het bijzonder vielen haar contacten met een Amerikaanse militaire attaché op. Bovendien had zij zich in bepaalde kringen van onze eigen hoogste militaire autoriteiten weten binnen te dringen.’ Het was dezelfde tactiek indertijd door Guy Pauker gevolgd, waar ik dus zelf bij betrokken was, namelijk om via het lijntje van Bung Karno zelf er in Indonesië te proberen tussen te komen, om daarna de gemaakte contacten voor buitenlandse doeleinden uit te buiten. ‘Je weet toch, Wim,’ aldus Bung Karno, ‘wat de cia hier altijd heeft gedaan. President Kennedy heeft mij al in 1961 zijn verontschuldigingen voor die duistere cia-zaken aangeboden. Ik geloofde hem. De Kennedy's waren sincere. Hij was eigenlijk de eerste Amerikaanse president die ik vertrouwde.’In zijn memoires stelt oud-minister Schmelzer, dat president Kennedy ‘zorgvuldig de plannen voor een staatsgreep in Indonesië zou hebben gecontroleerd en afgetast’, alvorens hij met de overgave van Nieuw-Guinea aan Indonesië zou hebben ingestemd. Waarmee Schmelzer de ‘onbetrouwbaarheid’ van Kennedy nader illustreert die juist, evenals zijn broer Robert, het volle vertrouwen van Sukarno had weten te winnen. De president wilde bijvoorbeeld ook steeds weer weten of de cia bij de moord op jfk in Dallas, op 22 november 1963, betrokken was geweest.Pas in 1968, bij een televisie-interview voor de nos met de officier van justitie in New-Orleans, Jim Garrison, zou mij blijken, dat er van deze zijde aanwijzingen waren, dat de cia en bepaalde Texaanse oliebelangen, middels het inschakelen van Cubaanse anti-Castro-vluchtelingen, nauw bij de moord op jfk betrokken zouden zijn geweest. In een bijgebouw van het Istana Negara was een tandartskamer ingericht en wij wandelden met Bung Karno mee naar zijn afspraak. Hij werd door een tandarts van Chinese afkomst behandeld. ‘Ken je dat verhaal van die tandarts, die dat gat bij die juffrouw moest vullen? Hij gaf haar lachgas en gebruikte haar meteen. Daarop schreef een journalist, die een sensatiebericht wilde maken: “Tandarts vult verkeerde gat”.’ Bung Karno vertelde de anekdote afkomstig van Konijnenburg half in het Nederlands, half in het Engels. Het volgende moment kon hij weer een ernstige vraag stellen: ‘Wim, heb je al War against trees gelezen van Wilfred Burchett?’ Op weg naar het genoemde bijgebouw bij de wandeling door de paleistuin, gevolgd door verscheidene medewerkers van de president en kolonel Bambang, liep ik voorop naast Sukarno. Wij spraken over Vietnam. ‘Geef me je vuist. Dit is Vietnam, waar de Amerikanen zitten. Hier is de rrtrrt: Indonesische afkorting voor Chinese Volksrepubliek.’ en hij nam zijn linkerhand, ‘en dit is Indonesië,’ zijn rechterhand. Daarop omsloot hij met beide handen mijn vuist en zei, zoals hij dat kon doen met een vertrokken mond: ‘Gezamenlijk zullen wij de Amerikanen verpletteren.’ President Lyndon B. Johnson vermeldde deze opvatting van Bung Karno, zoals hij mij die in de paleistuin aan de hand van mijn vuist uiteenzette, in zijn memoires over zijn presidentschap. ‘The Vantage Point.’L.B. Johnson, The Vantage Point. The Popular Library, New York 1971. Pagina 135.
lbj citeert een knipsel uit de New York Times van 7 september 1966, dus vier weken vóor ik zelf dit gesprek met Sukarno had, waarin de president gezegd had: ‘De strategie om het imperialisme te verslaan is deze. Communistisch China (Bung Karno zal zeker niet deze necolim-term voor de Volksrepubliek hebben gebruikt) zal een slag toebrengen vanuit het noorden tegen Amerikaanse troepen in Vietnam terwijl Indonesië dit vanuit het zuiden zal moeten doen.’ Terwijl Sukarno dit tegen mij zei waren Suharto en Malik bezig zoete broodjes te bakken in Kuala Lumpur, om de ‘dreiging’ voor de Amerikanen in de rug bij de strijd in Zuid-vietnam, die zij op grote schaal aan het verliezen waren, te doen afnemen. Geen wonder dat voor Bung Karno's opvattingen en idealen bij deze generaalsjunta geen plaats was. Sukarno was een zuivere Merdeka-vechter, een pure nationalist, een Asia-first-denker. Hij duldde geen enkele vorm van inmenging of overheersing in ‘zijn hoek’ van de wereld, niet in Indonesië, niet in Maleisië, niet in Vietnam. ‘Ik heb al een hatti sakitPijnlijk getroffen hart. over de Amerikanen. Soms verlang ik werke-lijk dat Amerika platgegooid zal worden om wraak te nemen voor wat zij in Azië aan het doen zijn. Zij (hij bedoelde de generaals) willen, dat ik een vredesactie voor Vietnam ontketen. Dat is de wens van Washington natuurlijk. Maar wie zijn het die de Japanners opstoken om ons geld te lenen, vele miljoenen dollars, om Indonesië om te kopen en te plunderen? De Amerikanen! Wie zitten er achter Marcos op de Filippijnen? De Amerikanen! Moet ik dan helpen om die Amerikanen uit het moeras te trekken?’Washington oefende druk uit op het nieuwe Indonesische bewind om een bemiddelingspoging te ondernemen ten einde de oorlog in Vietnam tot een bevredigend slot te brengen. Bung Karno zag de Amerikaanse oorlog in Vietnam zuiver als een vorm van koloniale oorlog. ‘Elk soort kolonisatie vernielt. Elke kolonisatie verwoest en brengt rampen over land en volk, dat gekoloniseerd wordt. Zijn rijkdom, zijn cultuur, zijn levensvreugde, zijn vermetelheid, alles wordt vernietigd, alles wordt te gronde gericht...’Professor Bernard Dahm, Sukarno, en de Strijd om Indonesië's Onafhankelijkheid. Boom, Meppel 1964. Pagina 217-218. Die eerste dagen in Indonesië had ik verscheidene gesprekken met kolonel Sutikno. De positie van Sukarno omschreef hij bijvoorbeeld als: ‘Wanneer iemand een puist op zijn neus heeft, dan ga je niet die neus afknippen, want het is nu eenmaal altijd beter een geschonden gezicht te hebben, dan een gezicht zonder neus. Dát is de positie van Bung Karno nu.’ Sutikno werkte voor generaal Suharto, maar ook voor generaal Sudirgo, de opvolger van de vermoorde generaal Parman, hoofd van de leger-inlichtingendienst. Hij maakte een afspraak voor mij met generaal Nawawi Alif, van de geheime dienst, de man die de fijne neus had welke Nederlandse journalist hij voor het karretje van zijn superieuren kon spannen en Anthonie Dake de meest ‘pikante informatie’ voor zijn befaamde boek In the Spirit of the Red Banteng zou verstrekken. Samengevat zei Sutikno het volgende: ‘Bung Karno moet nu een offer voor het land kunnen brengen. Hij moet zijn grootmoedigheid tonen en een stap terugdoen, desnoods met een bloedend hart. Vroeger heeft ons volk zich gedragen alsof Bapak volmaakt was. Nu is de affectie voor de Vader van het land hetzelfde gebleven, maar de ogen van het volk zijn opengegaan. Er is bijvoorbeeld aan Bung Karno gerapporteerd dat Pak Nas (generaal Nasution) een Islamitische staat wilde stichten. Dat was helemaal niet waar. Toch heeft Bung Karno op 11 maart 1966 generaal Nasution aan de kant gezet. Dat was te erg.’Bij een tegenactie koos het zogenaamde Volkscongres, de mprs, op 20 juni Nasution tot voorzitter. Ook uit een briefwisseling in de dagen van de militaire staatsgreep in 1965 tussen Madame Dewi en Madame Nasution bleek later dat de familie Nasution heftig ontkende, dat de generaal zich op die wijze met subversieve activiteiten tegen de staat zou hebben ingelaten. Mevrouw Nasution deed een klemmend beroep op Madame Dewi haar echtgenoot te helpen overtuigen, dat Nasution absoluut niets met het stichten van een islamitische staat (of de vijf aanslagen die van deze zijde op Bung Karno werden gepleegd) te maken zou hebben gehad. Ik bracht sommige van Sutikno's denkbeelden voorzichtig bij Bapak naar voren tijdens onze nagenoeg dagelijkse ontbijtbijeenkomsten op het paleis. Ik zei, dat Lenin met het verdrag van Brest-Litovski éen stap terug had gedaan, en Khrushchev tijdens de Cubaanse rakettencrisis van 1961 een soortgelijke Leninistische move had gemaakt. Sukarno: ‘Khrushchev is Khrushchev. Ik ben Sukarno.’ Later probeerde ik het weer. Ik voerde aan, dat toen prins Claus in Nederland werd geïntroduceerd, de koninklijke familie geconfronteerd werd met slogans als ‘Claus 'raus!’ Toen even later de commandant van de zeemacht, schout-bij-nacht Muljadi zich bij ons ontbijt aansloot, zei Bung Karno: ‘Wim, hier, heeft mij willen troosten.’Vice-admiraal Muljadi zou door Suharto als ambassadeur naar Moskou worden gezonden, alwaar hij in 1972 is overleden. Sukarno's vriend prins Norodom Sihanouk zei onlangs ongeveer hetzelfde in een gesprek met het Amerikaanse weekblad Newsweek. Na gezegd te hebben dat hij, nu zijn land in april en mei 1973 tapijtbombardementen van Nixon's B-52-toestellenAlthans tot het Amerikaanse Congres in de zomer van 1973 Nixon zou verbieden langer fondsen van belastingbetalers voor deze bombardementen uit te trekken. moest ondergaan, liever met communistische ‘gentlemen’ in Hanoi dan democratische boeven in Washington te maken had, voegde Sihanouk hieraan toe: ‘Ik verlang er niet naar het met Amerika op een akkoordje te gooien. Zoals ik u heb gezegd, ben ik woedend (over die bombardementen). Ik ben geen wijs man als Chou En-lai (die namelijk wel water in de wijn deed om met Nixon te onderhandelen). Staat u mij toe om Sihanouk te blijven. Ik heb mijn eigen trots en moed.’Newsweek, 21 mei 1973. Evenals de avond van 8 oktober was ik ook vandaag met Emile van Konijnenburg naar de bungalow van de president bij het zomerpaleis gereden. Ook de Nederlandse ambassadeur en mevrouw Schiff werden voor het diner verwacht. Ik had de ambassadeur eerder die week in zijn werkkamer op de ambassade gesproken en gefilmd. Over Sukarno zei hij bij die gelegenheid: ‘Sukarno is hetzij bewust, hetzij onbewust bang om geconfronteerd te worden met de ruwe werkelijkheid, dus dat de generaals
hem weg willen hebben. Zijn macht is weg. Ook zijn microfoon. Hij is bovendien een beetje gek,’ aldus de heer Schiff. Konijn en ik waren al enige tijd in de bungalow van Sukarno en Hartini in de tuin van het paleis, toen de Schiffs arriveerden. Zij hadden in Bogor wat rondjes gereden om niet te vroeg aan te komen. Zij waren beladen met cadeautjes voor Sukarno, voor madame Hartini en voor de kinderen. De volgens Schiff ‘een beetje gekke’ president kreeg twee dure dozen Dunhill-chips om zijn lievelingsspel ‘Eenentwintigen’ mee te spelen. Maar Bung Karno dobbelde nu eenmaal altijd met luciferhoutjes. De president keek dan ook naar het cadeau van Engels fabrikaat en zei: ‘Ik speel toch liever met lucifers,’ waarop de ambassadeur gekscherend zei: ‘Dan neem ik mijn geschenk maar weer mee.’ Bung Karno sprak bij deze intieme avonden weinig of nooit over wat hem werkelijk bezighield, zoals staatszaken of de politieke ontwikkeling in zijn land. Soms maakte hij een opmerking als bijvoorbeeld: ‘Hoe durvan zij (het nieuwe regime) te zeggen, dat Hartini 200 miljoen roepia's aan de pki zou hebben gegeven. Maar laten wij over prettige dingen spreken.’ Mevrouw Hartini keek bezorgd en verdrietig toen Sukarno dit, onverwachts en in beheerste woede, zei. Er werd een glanzende Lincoln-Continental voorgereden en mevrouw Hartini, de Schiffs en Bung Karno stapten achterin. Van Konijnenburg en ik zelf namen plaats naast de chauffeur. Een adjudant van de president volgde in een jeep. Wij reden van de bungalow door de lanen van de paleistuin naar het Istana Bogor waar militairen salueerden en waar de filmzaal in gereedheid was gebracht. Hier stelde ik de nos-crew aan de president voor. Eerst werd een journaal dat jaren oud was vertoond, zoals president Kennedy in gezelschap van premier Adoula van Congo notabene. De hoofdfilm heette A wink of an eye. De film moest vele malen gebroken zijn geweest waarbij niet de juiste passages aan elkaar waren geplakt, zodat het verhaal nauwelijks meer te volgen was. Ik vroeg mij af of men met dit soort subtiele pesterij de oude president wilde treiteren, wetende hoe hij genoot van een goede film. Ook tijdens het diner dat volgde, maakte Sukarno soms - naast grappen en richtingloos gepraat - opmerkingen, die iets weergaven van wat zijn ziel werkelijk beroerde. ‘De weduwe en diens broer zijn na de dood van Sjahrir in Zwitserland op het Istana gekomen. Sjahrir's laatste woorden waren geweest: “Bung Karno heeft gelijk.” Hij is als een zeer religieus mens gestorven, en had zijn naasten gevraagd mij te gaan groeten. Eens, in 1933, heeft Sjahrir in het huis van een gemeenschappelijke vriend, de kleermaker Sadak, tegen mij gezegd: “Bij god, Bung Karno, ik hoor meer bij jou dan bij Hatta...”’ Ik voelde maar al te goed hoe intens eenzaam Bung Karno toen al was. Wij waren bij hem om over prettiger tijden en prettiger herinneringen te spreken dan over wat er die dagen in Indonesië plaatsvond. Het bestuur van het land, de werkelijke leiding, was hem ontnomen. Er gebeurde van alles, waar hij geen oog meer op kon houden of iets over te zeggen had. Hij bevond zich in een positie, waardoor hij automatisch meer aan het verleden dacht. Kennelijk vroeg hij zich voortdurend af
waar en hoe de zaak uit de hand was gelopen. Ik kreeg de indruk, dat hij het aan éen kant niet onplezierig vond het wat rustiger aan te kunnen doen, alhoewel hij zich duidelijk aan de gang van zaken onder het nieuwe regime grenzeloos ergerde. ‘Wat nu in Indonesië aan de hand is, is dat wij een verrechtsing van de revolutie zien. Een revolutie is geen boulevard, zoals ik die in Leningrad heb gezien. Jaurès heeft het al gezegd. Een revolutie is niet als een Champs Elysées. Een revolutie is niet lurus, rechtlijnig, maar njelèweng, met bochten en zig-zag. Toch moeten wij de rechte lijn niet uit het oog verliezen, anders glijdt de revolutie af,’ aldus de president. Bung Karno had ambassadeur Schiff bij een eerdere gelegenheid gevraagd of hij wist waar het woord klaplopen vandaan kwam. Hij vroeg er opnieuw naar. Onze ambassadeur antwoordde, dat hij het woord in Van Dale had opgezocht, maar dat hij de betekenis er weer van vergeten was.Op iemand anders zijn zak teren. Het woord zou afkomstig zijn van ‘met de klap lopen’ (vergelijk met de Lazarus-klep), een signaal dat melaatsen in het verleden gaven om hun komst aan te kondigen, waarom de mensen deuren en ramen sloten en voedsel buiten zetten. Een ‘beetje gek’ antwoord voor een ambassadeur. Van Konijnenburg meldde, tijdens het diner, dat hij zich thans ook zou gaan bezighouden met het uitwisselen van Indonesische dieren. Hij voegde eraan toe: ‘Laten wij hopen dat ik geen monsters meekrijg.’ ‘Ik wil Wim en jou best tegen een orang-oetan ruilen,’ zei de president. ‘U bedoelt, welwillend afstaan,’ antwoordde Konijn. ‘Weest gerust, zij zouden het in Holland niet merken.’ Ik zei tegen Sukarno, dat Beel zich altijd zeer veilig had gevoeld in Djakarta, bijvoorbeeld om alléen in het Merdeka paleis te slapen. ‘Hij denkt, dat u nog altijd zijn bed gebruikt of de klerenkast van Van Mook.’ Bung Karno: ‘Ik heb om te beginnen de alarminstallatie boven zijn bed weg laten halen.’ De president stelde tal van vragen over internationale politieke vraagstukken. Waren wij van mening dat Lee Harvey Oswald inderdaad de moordenaar van president Kennedy was geweest? Sukarno betreurde het dat de Kennedy's het tegen hun vijanden hadden afgelegd. ‘Waarom handhaaft Johnson een man als Dean Rusk als minister van Buitenlandse Zaken? Hij volgt dezelfde agressieve politiek als John Foster Dulles.’ Ook roerde Bung Karno opnieuw het onderwerp aan van ultra-rechtse invloeden in de Verenigde Staten en sprak over de rol van senator Barry Goldwater. Tegen middernacht verlieten wij de president en zijn vrouw. De Schiffs reden voorop in een cd-auto met Nederlandse vlag. Konijn en ik volgden in een Mercedes van de klm. Sukarno had de militaire politie van het paleis opgedragen ons in twee jeeps naar Djakarta te begeleiden, omdat
reeds uren tevoren de avondklok was ingegaan en niemand meer op straat mocht zijn. Van tijd tot tijd passeerden wij op de route van Bogor naar Djakarta wegversperringen, maar het feit dat wij een door Bung Karno gezonden konvooi waren deed de vervaarlijk tot de tanden gewapende militairen ons snel voorbijwuiven. Kolonel Sutikno bleef voortdurend over onderwerpen de president betreffende met mij spreken. Hij wist ook zeer goed, sedert onze eerste ontmoeting in Egypte in 1957, dat ik het vertrouwen van Bung Karno genoot. ‘De pki heeft Bapak al gebrainwashed. Daarom oefent Pak Harto op een beleefde oosterse manier een beetje druk uit. Dat wij de communistische partij thans verbieden is de schuld van de pki zelf. Zij hebben ons te veel van achteren aangevallen. Je moet Bung Karno nu bekijken door de bril van zijn huidige positie. Generaal Suharto is thans voorzitter van het presidium. Bovendien moeten wij het buitenland geruststellen, dat hier in Indonesië geen kans meer is op een herleven van communisme.Met ‘buitenland’ zal Sutikno niet de Sowjet-Unie of China hebben bedoeld. Waar het om gaat, is dat de president zover komt, dat hij zegt: “Er wordt om mij niet gevochten! Ik wil om mij geen gekijf hebben!” Dát is de houding van Nasution geweest, toen hij op 11 maart uit het kabinet werd gegooid.’ Ik sprak hier met de president over. ‘Ach Wim,’ zei Bung Karno, ‘begrijpt die Tikno dan niet, dat als men al marxist is, als men al christen is, als men al de islam in zijn hart draagt, dat een order van bovenaf, een bevel van buitenaf, daar nooit enige verandering in kan brengen?’ Hoe meer Sutikno deze onderwerpen aanroerde, hoe duidelijker het voor mij werd, dat deze echte Javaan een zuivere Javaanse methodiek volgde om via een ‘koerier’ waar Bung Karno naar luisterde, bepaalde opvattingen uit de onmiddellijke omgeving van generaal Suharto binnen de paleismuren te krijgen. Op een dag vroeg ik Tikno: ‘Waarom gaat u zelf niet naar Sukarno toe?’ ‘Dat kan niet. Er zijn voor mij twee manieren om naar de president te gaan. Mijn superieur (Suharto) zendt mij (maar dat zou veel te direct en duidelijk zijn geweest) of Bung Karno laat mij komen.’ Bij het volgende dagelijkse ontbijt op het Istana vroeg ik de president om kolonel Sutikno uit te nodigen, opdat wij samen en onder vier ogen met hem konden spreken. Kolonel Bambang kreeg opdracht deze ontmoeting te regelen. Deze ochtend waren twee van mijn vroegere Garuda-vrienden uit El Shandura, kolonel Sutikno Lukitodisastra en kolonel Lamidjono, commandant van de paleiswacht - het speciale Tjakrabirawa-regiment van voorheen was door Suharto ontbonden - mij in hotel Indonesia komen afhalen. Op het paleis voegden wij ons bij de andere gasten en tegen 8.00 uur zei Bung Karno: ‘Wim, Tikno, ga mee.’ Wij verlieten het gezelschap en
wandelden met zijn drieën naar het achterste gedeelte van de grote hal aan de achterzijde van het Istana Merdeka, waar gemakkelijke rotan stoelen staan. De confrontatie die volgde zou 45 minuten duren. Kolonel Sutikno's benadering was deze: ‘U bent onze Bapak. U bent de president. U hebt ons als anaks geleerd om op eigen benen te staan, onze eigen weg te gaan. Altijd hebben wij naar u geluisterd. Nu zijn wij uw kinderen, vastberaden en willen een andere weg inslaan.’ Bung Karno viel uit met opmerkingen als: ‘Dat weet mijn grote teen en dat weet mijn kleine teen.’ Maar hij luisterde zeer nauwkeurig en liet Tikno volkomen uitspreken. Tikno, de voormalige militaire attaché in Washington D.C., bleef echter non-committal op bepaalde scherpe vragen van Sukarno betreffende de rol van de Amerikanen bij de zogenaamde coup van '65 en ontweek te reageren op aanvallen van de president op Amerika. Als het niet zo triest was geweest, zou het een uitermate boeiende aangelegenheid zijn geweest deze twee Javanen met elkaar in de clinch te zien op een volmaakt hoffelijke, voor ons westerlingen bijna voortdurend indirecte wijze. Oosterse beleefdheden en omwegen vierden hoogtij. Op een gegeven moment refereerde president Sukarno bijvoorbeeld aan bepaalde hem bekende documenten, die de bemoeiingen van de cia in Indonesië onomstotelijk vaststelden. Ik wilde Tikno niet helemaal alléen tegen de stroom in laten zwemmen en bracht naar voren: ‘Maar Bapak, zou het niet mogelijk zijn, dat de Sowjets met hun inlichtingendienst valse documenten in omloop hebben gebracht om de Amerikanen hier in verlegenheid te brengen?’ Hierop werd de president werkelijk boos. Hij greep mijn arm, en riep: ‘Kerel (en hij schudde mijn arm), denk je dat ik dit niet weet?’ Nooit eerder had ik een dergelijke uitbarsting tegen mijzelf gericht meegemaakt. Ik antwoordde echter: ‘Ambassadeur Zain heeft mij geleerd, dat zolang hij nog boos op mij wordt, ik nog meetel.’ Sukarno ontspande en lachte. Wanneer, zoals wij thans weten, het zelfs in Washington mogelijk is om een officieel telegram van het ministerie van Buitenlandse Zaken, te vervalsen en rond te zenden, zoals de Republikeinse aanhangers van Nixon in 1972 zouden doen, waarbij jfk in de schoenen werd geschoven de moord van de cia op president Ngo Dinh Diem en diens broer, op zijn geweten te hebben, kan men nagaan hoe eenvoudig het voor de inlichtingendienst van de Verenigde Staten was via tal van verraderlijke elementen in de top van het Indonesische leger valse documenten in Djakarta te verspreiden waardoor de onderlinge spanningen en het wantrouwen voldoende zouden toenemen om een botsing tussen Indonesiërs onderling te garanderen. Juist omdat Bung Karno zich deze necolim intriges en smerige methoden terdege bewust was, bleef hij in de oktober 1965 affaire uitermate op zijn qui-vive en wilde de zaak tot op de draad toe uitgezocht hebben voor hij als staatshoofd van alle Indonesiërs, zowel het conspirerende leger als de pki, tot een beschuldiging of uitspraak zou komen. Maar de rijstebrij van authentieke en valse rapporten, telegrammen en documenten had zich in de loop der jaren tot zulk een onontwarbare heksenketel uitgebreid en opgehoopt, dat het een haast onmen-selijke taak werd om er wijs uit te worden. Precies als met Watergate, diende de totale verwarring er dan toe om de aandacht van de werkelijk belangrijke facetten en gebeurtenissen, die hebben plaatsgevonden, af te leiden. Zo verlopen nu eenmaal standaard- en routine-operaties van spionageclubs. Kolonel Sutikno suggereerde langs tal van omwegen of Bung Karno niet het offer zou kunnen brengen om linkse groeperingen en de pki in hun houding te veroordelen en zich van hen publiekelijk te distantiëren. De president maakte het de kolonel er niet eenvoudiger op, want hij reageerde aanvankelijk helemaal niet, zodat Tikno dit netelige onderwerp steeds verder uitdiepte. Op een gegeven moment, nadat deze officier iets gezegd had in de geest van dat niemand, ook niet Suharto of diens omgeving, Bapak eigenlijk zou willen missen aan het hoofd van de staat, boog Tikno zijn hoofd en had hij tranen in de ogen. Ook Bung Karno was geroerd. Toch zou hij geen duimbreed wijken en, alhoewel hij vermeed te zeggen, dat het leger zelf schuldig was, zei Bapak: ‘Zij (de pki) zijn niet in opstand tegen de regering gekomen. Ik kan hen niet afvallen.’ Hij zei dit met een gelatenheid, die mij verwonderde. Hij gaf te kennen absoluut niet gebrand te zijn op het presidentschap van Indonesië, wanneer de huidige bewindhebbers zich het recht meenden te moeten aanmeten om marxisten en links denkende partijen naar het leven te staan. ‘Wat denken jullie eigenlijk,’ zei Bapak letterlijk tegen kolonel Sutikno, ‘dat ik er tuk op ben om president te zijn?’ Ik wil hier entre parenthèses opmerken, dat als Bung Karno een neiging níet bezat, dan was het een machtscomplex. Als hij dat had gehad zou hij, zoals Dewi hem raadde in 1966, een ander politiek jasje hebben aangetrokken, zijn aangenomen kind, de pki, hebben verloochend en hij zou nog jaren staatshoofd hebben kunnen blijven. Wat meldt Luns in zijn bestseller? Sukarno was ‘een volstrekte opportunist. Het ging hem erom aan de macht te blijven.’ En dan: ‘In Sukarno is het machtscomplex de overheersende rol gaan spelen. Hij kon niet tegen de verleidingen van de weelde en de luxe van de macht. Hij praatte veel, maar hij had zijn huiswerk niet gedaan, de dossiers nauwelijks of niet bestudeerd.’Ik herinner mij. Pagina 116 en 117. Ik geloof niet dat de lezer correcties of commentaar op dit gedaas van Bung Luns behoeft. Het was Luns, die door zijn collega-ambtenaren van Buitenlandse Zaken er juist altijd van werd beschuldigd dat hij de meeste tijd van zijn negentien jaar ministerschap nauwelijks wist waar vergaderingen, die hij moest voorzitten, over handelden. En te veel praten? Wie? Sukarno? Samen met kolonel Sutikno reed ik in diens jeep mee terug naar hotel Indonesia. ‘Wim,’ aldus Pak Tikno, ‘het was een goed gesprek. Nu gaat de oude heer er vanavond verder over nadenken.’ Ik was het hier niet mee eens. Ik wist dat Bung Karno de onwrikbare overtuiging had dat het leger en niet de pki op 1 oktober 1965 zijn lang beoogde staatsgreep had uitgevoerd. Ik wist dat hij nooit ofte nimmer tegen beter weten in, of in strijd met zijn opvattingen over wat het heilige belang van het land zou moeten zijn, éen groep van zijn anaks af zou vallen of veroordelen op basis van, zoals Luns dacht het opportuniteits-beginsel, of in strijd met de feiten, de eerlijkheid en zijn geweten zou handelen. Daarom is het ook zo ontmoedigend, dat mensen die door het leger werden gesouffleerd en gebruikt - ik denk hierbij aan bijvoorbeeld Anthonie Dake - met lijvige boekwerken op de markt komen, om communisten af te schilderen als de dupe van Sukarno, die op 1 oktober 1965 de lange schaduw achter de schermen zouden zijn geweest met een bevel, zes generaals op beestachtige wijze in moten te laten hakken. Om negen uur vanmorgen arriveerde ik met het nos-team op het Istana Merdeka om een gesprek met de president te filmen. Zijn oude vriend, oom DasaadDe heer Dasaad, op het paleis Oom Das genoemd, president-directeur van het Dasaad-Musin-concern, een groot Indonesisch bedrijf met een uitstekende naam in internationale handelskringen. Zie ook interview voor de nrc geschreven, 15 december 1956. en de minister van Voorlichting, DiahDe Sumatraan Diah was tevens hoofdredacteur van het blad Merdeka. waren hierbij aanwezig. Om dit interview onder de trieste omstandigheden van een verlept presidentschap toch enige fleur en importantie te geven, had ik een speciale vraag in petto. Via kolonel Sutikno had ik generaal Suharto laten weten dat ik voornemens was Bung Karno in de loop van het nos-interview zodanig een vraag te stellen, dat hij met de te verwachten spontane reactie zeker op een geliefkoosde wens in zou gaan en het prinselijk paar, Beatrix en Claus, voor een officieel bezoek naar Indonesië zou uitnodigen. Ik kreeg een all-clear via Sutikno van de zijde van de junta. Ik prepareerde mijn nieuws makende vraag nauwkeurig. De president was in uniform en in topvorm die ochtend. Hij vroeg het nos-team, dat in de weer was met het plaatsen van camera's en lampen, eerst te gaan zitten. ‘Hebben jullie al wat gedronken en vruchten gehad? Kom maar eerst wat praten,’ aldus onze gastheer. Schalen met verfrissingen en manga's werden aangedragen. Tegen oom Das(aad): ‘Weet je nog, toen ik uit de gevangenis kwamSukarno kreeg gratie van de gouverneur-generaal op 31 december 1931, na twee jaar gevangen te hebben gezeten. Zie ook: Sukarno: An Auto-Biography, pagina 120. en 400 Nederlands-Indische guldens van je moest lenen?’ Tegen minister Diah zei hij: ‘En jij droeg Javaanse kleren op je huwelijk.’Diah was immers Sumatraan. ‘Ja, Pak, ik moest mijn schoonouders toch tevreden stellen?’ Na de wat lichtere conversatie stelde Bung Karno minister Diah onverwachts een penibele vraag. Hij wilde namelijk weten hoe het mogelijk was, dat zijn krant, Merdeka, in grote opmaak op pagina éen had kunnen afdrukken, dat hij, Sukarno, de schuld van alle ellende in Indonesië was en verantwoordelijk voor de massamoorden op communisten, omdat de president geweigerd had de pki te veroordelen.Sukarno zei mij die dagen op Bogor: ‘Wat zou er gebeurd zijn wanneer ik werkelijk de houding van de pki zou hebben veroordeeld?’ Hij bedoelde duidelijk, dat de massamoorden op pki'ers dan nog veel grotere omvang zouden hebben aangenomen. Het blad citeerde hierbij opmerkingen welke de minister van Buitenlandse Zaken, Adam Malik, tegenover Indonesische studenten in Tokio die dagen had gemaakt. Het antwoord van Diah op de vraag en de beschuldiging van Sukarno was karakteristiek Indonesisch: ‘Ja, susah Pak!’ ‘Hoe kun je zoiets doen,’ ging Bung Karno onverstoord en boos ver-der. ‘Wat bezielt jullie toch?’ Later, toen de camera's draaiden sprak Bung Karno over zijn vroegere Hollandse vrienden, professor Schoemaker, Sam Koperberg en Van Konijnenburg. ‘Maar eerst jij. Wat ben jij, Willem Oltmans?’ zei de president. ‘WartawanWartawan: journalist in het Indonesisch., Bapak.’ ‘Juist, dus ik heb al een zwak voor jou...’ Naar mijn mening was Sukarno die ochtend vrijer en opener in zijn reacties op mijn vragen dan ooit tevoren. De nos zou slechts tweeënhalve minuut uit het 45 minuten durende gesprek knippen en gebruiken. De rest van de film werd weggegooid! Ik maakte geen aantekeningen over die ochtend, noch over wat de president inhoudelijk zei, omdat ik uiteraard meende later over de film te kunnen beschikken. Het nos-‘establishment’ was namelijk massaal tégen geweest dat Enkelaar een ‘outsider’ als mij naar Indonesië had gezonden. Maar Enkelaar deed dit, omdat ik misschien een Hilversumse ‘outsider’ was, maar een Indonesische ‘insider’, zodat ik bijvoorbeeld het eerste televisie-interview kon filmen - dank zij mijn vriendschap met Bapak - dat generaal Suharto ooit had gegeven. Hierover later meer. Ik stelde dus in verband met het verstevigen van de betrekkingen tussen Nederland en Indonesië de voorbereide vraag, of het in de lijn der verwachtingen kon liggen dat het prinselijk paar naar Djakarta zou komen. Bung Karno's antwoord kwam niet positief genoeg en duidelijk uit de verf bij de eerste opname. Ik vroeg de president het nog eens te willen overdoen. ‘Ik kan jou niets weigeren, vooruit dan maar.’ Daarop zei de president onder meer: ‘Ik nodig prinses Beatrix en haar man uit om als staatsgast naar Indonesië te komen. Ik heb altijd gezegd, dat ik mij zou inzetten voor het herstel van de vriendschap met Nederland.’In juli 1973 werd van regeringszijde bekend gemaakt, dat prins Claus en prinses Beatrix in februari 1974 naar Indonesië zouden reizen. Ik telefoneerde na afloop van het interview ambassadeur Schiff, die reageerde met: ‘Een aardig idee.’ Enkele dagen later zou hij tijdens een diner ten huize van Madame Dewi Bung Karno meedelen, dat het be-richt van zijn uitnodiging aan Beatrix en Claus in Nederland ‘zeer goed was ontvangen’.In Den Haag maakte het ministerie van Buitenlandse Zaken echter bekend, dat van een bezoek van Beatrix aan Indonesië niets zou kunnen komen, tot ná de bevalling van een te verwachten baby. De nos zond het nieuws, dat wij vrijwel onmiddellijk met de klm in Hilversum konden krijgen, niet uit. En hier moet ik mij een ogenblik tot het niveau van de Hilversumse gang van zaken verlagen om een uitleg te geven. Chef van de Journaal-nieuwsstaf is een zekere Simons, een nos-erfenis uit ncrv-kring. Met Simons had ik een milde clash gehad tijdens het staatsbezoek van de koningin aan Mexico twee jaar eerder. Simons weigerde toen namelijk zijn medewerkers Piet ter Laag en Fred Emmer toestemming te geven, om in de avond Mexico-stad in te gaan voor het halen van een frisse neus na een dag van werken en filmen. Zij moesten van Simons met de kippen op stok. Bovendien paste het niet in den vreemde naar vrouwen te kijken. Tijdens een gezamenlijke maaltijd heb ik toen Simons vrolijk in de maling genomen met zijn achtergebleven gezeik. Toen Enkelaar mijn reis naar Indonesië aankondigde, werd hij door Simons benaderd: ‘Weet je wel, wat Oltmans voor een man is en wat voor persoonlijkheid hij heeft? Ik zeg je hierbij aan, dat ik geen woord en geen centimeter film van die man op mijn (!) Journaal zal uitzenden.’ Bij het binnenkomen van de exclusieve film waarop Sukarno prinses Beatrix en prins Claus naar Indonesië uitnodigde, verhuisde de reportage dan ook naar de plank omdat een nos meneer van christelijke huize zich twee jaar eerder in de naad getast had gevoeld. Via de persbureaus slaagde ik er achteraf toch in de uitnodiging van Bung Karno aan het prinselijk paar in de kranten te krijgen. In Indonesië was het voorpaginanieuws. Op 30 oktober 1966 overhandigde de Indonesische ambassadeur in Den Haag, Sudjarwo Tjondronegoro, een officiële uitnodigingsbrief van Bung Karno aan de chef-protocol van Buitenlandse Zaken, mr. W.J.G. Gevers. De Telegraaf hield zijn bek, deze keer, en meldde niet, dat ik een nieuwe anti-vaderlandse daad aan mijn steeds langer wordende lijst van anti-Nederlandse activiteiten zou hebben toegevoegd. Wel schreef het blad dat Bung Karno's ongewone wijze van uitnodigen de koninklijke familie in een dwangpositie zou hebben gebracht, en dat ‘men’ in Den Haag hierover verrast en ontstemd was. Stokvis en Goeman Borgesius wilden echter toch niet onbetuigd blijven in verband met mijn nos reportage naar Indonesië, zodat zij enkele weken later een geheel andere streek zouden uithalen. Ik ontmoette opnieuw Mohammed Hatta, de medeondertekenaar van de Indonesische Onafhankelijkheidsverklaring van 17 augustus 1945, en tot 1956 vice-president van de republiek. Na 1956 had deze in Nederland opgeleide Indonesiër met zijn familie zodanige bezwaren tegen Bung Karno's leiding van de staat - de president ontvouwde in 1956 immers zijn eerste gedachten over ‘geleide democratie’ - dat hij aftrad. Mohammed Hatta heb ik eens een Indonesische BeelDe Nieuwe Linie, 30 augustus 1972. genoemd. Beel zegt immers afgetreden te zijn als hoge commissaris van de Kroon in Indonesië, omdat hij het oneens was met het standpunt van Den Haag om Nieuw-Guinea bij de soevereiniteitsoverdracht uit de Indonesische boedel te houden. Maar Beel zou jarenlang vice-president van de Raad van State blijven gedurende de regeringsperiode van koningin Juliana. Zo ook met Hatta. Hij verdween de facto van het politieke toneel. Van tijd tot tijd werden pogingen ondernomen de twee grote mannen van 1945 met elkaar te verzoenen. Wanneer er moeilijkheden in het land waren werd Hatta om zijn mening gevraagd of werd hij in enigerlei vorm - als Beel - van stal gehaald, zelfs door generaal Suharto, als hij geen andere uitweg zag. Terwijl Sukarno van 1945 tot 1965 bij de opbouw van de staat midden in de politieke vuurlinie stond, heeft Hatta de laatste tien jaar van die periode aan de zijlijn staan kankeren en nauwelijks iets concreets voor het land tot stand gebracht. Desalniettemin kan men niet anders aan Hatta denken, dan met respect en vriendelijkheid, omdat hij, zovele jaren zoals ik in De Nieuwe Linie schreef, een keurige, fatsoenlijke maar in de praktijk onbruikbare politieke figuur in ruste is geweest. Waarbij ik anderzijds absoluut niet Hatta's uitermate verdienstelijke en grotendeels in stilte achter de schennen uitgevoerde geduldige arbeid op het gebied van het coöperatieve werk zou willen verzuimen te vermelden. Ik filmde de familie Hatta in hun woning aan Djalan Diponegoro. ‘Ook ik ben marxist,’ aldus de oud-vice-president, ‘dat heb ik laatst nog eens op de universiteit in Ambon in een rede naar voren gebracht, maar dat wil toch niet zeggen, dat ik communist zou zijn.’ Hij verdedigde hierbij Bung Karno die van marxistische sympathieën werd beschuldigd. Hatta had Bung Karno in geen maanden gezien. Hij zei - evenals ambassadeur Schiff - gehoord te hebben, dat de president langzamerhand rijp was voor een psychiater. Dit geklets irriteerde mij. Ik sprak dit dan ook met enige kracht tegen. Dat was een aspect van de psychologische oorlogvoering die tegen Sukarno aan de gang was. Figuren als Hatta trapten daar prompt in. Een andere opmerking van Mohammed Hatta is mij bijgebleven. Sukarno had zich in dezelfde richting beklaagd. ‘Vroeger kenden wij in Indonesië dat unieke gevoel van malu, van gegeneerd zijn. Om niet ruw te handelen, om beleefd te blijven, om niet in strijd met het geweten te handelen, om zich te schamen voor oneerlijkheid en onjuist handelen. Dit is nu weg. Indonesië heeft dit gevoel van malu verloren. Dat is verschrikkelijk. Iedereen schijnt tegenwoordig mee te doen aan oneerlijke
praktijken. Onze ambtenaren worden ook zodanig onderbetaald, dat zij gedwongen worden dingen te doen die niet in orde zijn. Het is een gewoonte geworden. Ik vind dit een ware ramp.’ Een uitzonderlijke naast-de-roos-observatie van meneer Hatta is mij eveneens bijgebleven. Hij zei letterlijk, bijzonder ingenomen te zijn met de regeringswisseling, ‘want nu krijgen wij tenminste weer een democratisch bewind in Indonesië.’ Hatta zou met zovele andere beoordelaars van Suharto en diens trawanten wel van een ongewoon koude kermis thuiskomen. Zijn onwerkelijke analyse van de ‘nacht der generaals’ blijft een schoolvoorbeeld van Hatta's dikwijls weltfremde beoordeling van politieke gebeurtenissen, zelfs in zijn eigen land. Met oom Sartono, de voormalige voorzitter van het Indonesische parlement, gebruikte ik als in 1957 de maaltijd in diens woning aan Imam Bondjol. ‘Bung Karno polemiseert met de kranten. Dat moet hij niet doen. Lyndon Johnson wordt ook uitgescholden in de pers. Maar daar gaat hij niet op in.’Dit was niet juist. Johnson telefoneerde voortdurend journalisten, die artikelen schreven waar hij het niet mee eens was. Ik bracht deze mening van Sartono aan Sukarno over. ‘Ach,’ zei de president, ‘de kami-studenten zijn een keertje zijn huis binnengedrongen en hij was meteen bang.’ Inderdaad vertelden oom en tante Sartono, dat zij ongewenst bezoek van kami-studenten hadden gehad, die onder meer de keuken waren binnengestapt en alle pannen hadden leeggegeten. Later heb ik zelf een ontmoeting met Cosmas Batubara en andere kami- leiders gehad. Deze politieke nieuwkomers schenen niet door te hebben dat zij zich lieten gebruiken door Indonesische militairen en buitenlandse belangen, en zich zodoende leenden om mensen aan de macht te helpen die de intriges van Amerika, Japan en Australië meespeelden. Bung Karno had mij ingelicht, dat de cia, via een afleidingsmanoeuvre, en via Australië, camouflage-jackets, die parachutisten dragen, naar Indonesië had gezonden. De kami-jongens vonden het prachtig om als halve militairen gekleed de straten op te gaan en te demonstreren. Zij begrepen niet werkelijk wat zij deden. De kami-troep had al evenmin enig benul van wat de cia, niet alleen in Indonesië, maar in andere Afro-Aziatische landen aan het uitvreten was geweest. Alsof hij er prat op gaat vermeldt generaal Suharto in zijn biografie, dat de moordenaar-generaal Sarwo Edhie zich tijdens de onlusten om het Sukarno-regime omver te werpen als student liet inschrijven, om tussen de studenen te kunnen opereren en hen tot verzet tegen het wettige bewind aan te moedigen.The Smiling General. Pagina 38. Oom Sartono was van mening, dat ik naar Oost-Java zou moeten gaan. Djakarta was immers Indonesië niet. ‘De pki zit heus niet stil. Zij doen maar alsof zij op Midden- en Oost-Java actief zijn maar zij draaien op
volle toeren in Djakarta zelf.’ Hij vervolgde: ‘Bung Karno heeft zijn mensen eigenlijk altijd fout gekozen. Hij lette altijd te veel op gezichten en wat de mensen hem zeiden. Hij was te goedgelovig. En omdat Subandrio opzettelijk de dingen verkeerd bij de president voorstelde of hem inlichtingen onthield, moest het vroeg of laat fout gaan. Toen bijvoorbeeld Subandrio, Chaerul Saleh en Johannes Leimena gezamenlijk het presidium uitmaakten, droeg president Sukarno hen op om gezamenlijk besluiten te nemen en het eens te zijn. Maar die drie heren konden elkaar niet luchten. Dus wat gebeurde? Zij gingen de dienst onderling verdelen. Alleen de goede zaken werden aan Sukarno gerapporteerd en hij geloofde alles. Door zijn ijdelheid is hij er dikwijls ingelopen,’ aldus Sartono. Tijdens het gesprek met mr. Sartono deed ik een nieuwe ontdekking. Nadat ik in 1962 Verrips in Elseviers in de publiciteit had gebracht, werd dit blad van een andere zijde benaderd. Op 9 juni 1962 publiceerde H.A. Lunshof nieuwe opzienbarende onthullingen onder de kop chantage op de verenigde staten. Het handelde om een briefwisseling tussen Sukarno en Subandrio en de Indonesische ambassadeur Lukman Hakim in Bonn. Kolonel Pandjaitan, vriend van VerripsPandjaitan heeft Verrips in Nederland thuis bezocht en behoorde op 1 oktober 1965 tot de zes vermoorde generaals. zou deze documenten in overleg met Verrips als tegenzet naar Elseviers hebben doen uitlekken met als gevolg dat men van alle zijden speculeerde dat ik ten tweede male Lunshof zou hebben ingelicht. Sukarno werd gerapporteerd, dat ik degene was die het materiaal voor het tweede Elseviers-artikel zou hebben geleverd. Niets was minder waar, zoals Lunshof zal kunnen bevestigen. Ik had met Pandjaitan en Verrips op dat moment niets te maken. Toen oom Sartono die dagen een brief van mij bij de president bracht, maakte Sukarno als gevolg van deze intriges de opmerking: ‘Die vent schrijft nu ook al tegen ons.’ Volgens de roddel zou ik bovendien de betreffende documenten schandelijk duur aan Elseviers hebben verkocht. Ik had nooit deze documenten gezien. Dit is dan de soort tegenwind die men ontmoet wanneer men over een vriendschap met de president van Indonesië moet waken. Niet alleen sprak Bung Karno met oom Sartono over dit artikel, ook Roeslan Abdulgani werd door de president op het matje geroepen en gevraagd, uit te zoeken hoe het kwam, dat ik thans dergelijke anti-Indonesische artikelen was gaan schrijven. Mr. Sartono was van mening, dat generaal Suharto een vooruitgang was op Subandrio. ‘Hij doet alles openlijk. Bandrio deed alles heimelijk. Suharto heeft bovendien een vlekkeloos verleden.Zie voor opsomming van Suharto's verleden, pagina 208, 210. Hij is werkelijk de redder des vaderlands. Bung Karno's politieke visie is natuurlijk goed. Zijn intuïtie is trouwens niet te evenaren. In tegenstelling tot Suharto, die eigenlijk niets weet, is hij zeer belezen. Hij is alleen in zijn feiten zwak. Hij leunt in dit opzicht op zijn menteri's.Menteri: minister in het Indonesisch. Maar de ministers imiteren hem. Sukarno wil de grote lijnen aangeven en verwacht van zijn medewerkers dat zij die punctueel uitvoeren. In die follow-up hapert het dus. Vooral wanneer instructies van de president op praktische moeilijkheden stuiten, zullen zij hem dat niet zeggen. Resultaat: de opdracht wordt niet uitgevoerd, terwijl juist
Bung Karno in de veronderstelling verkeert, dat dit wel is gebeurd,’ aldus oom Sartono. Bung Karno eindigde dan ook met een kabinet van meer dan 100 ministers, ook omdat hij een minister die had gefaald moeilijk ontsloeg. De president zocht altijd weer een mogelijkheid om dit soort mensen in enigerlei functie te handhaven. Zelf vroeg ik Sukarno eens, waarom hij minister Hanafi door dik en dun handhaafde, terwijl hij bekend stond als een man van te licht kaliber. ‘Kassian,’Kassian: zielig in het Indonesisch. antwoordde de president, ‘hij heeft zeven kinderen.’ Men moet Indonesië kennen om een dergelijke puur Indonesische redenering te kunnen volgen. Bovendien, Hanafi was trouw. Hij werd later ambassadeur in Havana, Cuba, en zou niet bereid blijken, als zovele andere ambassadeurs, in het Suharto-bootje over te stappen. Hij verkoos politiek vluchteling te zijn. Evenals bijvoorbeeld ambassadeur Djawoto in Peking, die na de legercoup van 1965 in China bleef en als oud-hoofdredacteur van Antara secretaris-generaal van de Afro-Aziatische journalistenorganisatie in Peking werd. Mr. Sartono: ‘Formeel is Bung Karno nog twee jaar president. De grote vraag is of hij zich aan de nieuwe situatie zal weten aan te passen. Ik ben nu een oudje. Ik zegel mijn geweten en laat de toekomst van het land aan de jongeren over. Ik heb mijn carrière afgesloten. Ik wil niet méer schijnen dan ik ben. Wij moeten de jeugd opvoeden met de idee van discipline. Dat zij thans losgeslagen zijn, zoals de kami, is het resultaat van het beleid van Mas Karno. De jeugd van Indonesië werd politiek opgevoed en zij is politiek bewust geworden. Eigenlijk zou Sukarno zichzelf een pluimpje moeten geven. Vroeger durfden jongeren niets te zeggen. Nu zijn zij helaas in het andere uiterste vervallen. Maar het is al enigszins voorbij. De onrust neemt af. Ik ben ervan overtuigd dat het leger Bung Karno wil houden, ook Suharto. Maar het leger wil tegelijkertijd dat hij terugkeert tot de Grondwet van 1945 en zich stipt aan die Wet houdt.’ Het is belangrijk, wat Sartono hier stelde, omdat hij ongetwijfeld als een kritisch opgestelde Sukarno-getrouwe kon worden beschouwdReeds in 1931 behoorde Sartono, de in Leiden afgestudeerde advocaat, tot de verdedigers van Sukarno bij diens proces in Bandung, waar hij terechtstond wegens de tegen het koloniale bewind gerichte activiteiten. die tot een zelfde conclusie was gekomen als ikzelf. In 1966 kregen dus ook leidende Indonesiërs zelf niet de indruk, dat de junta Bung Karno zonder meer wilde afzetten. Men hoopte dat de president water in de wijn zou doen, zou bijdraaien, zoals Sartono ook aangaf, waarop men hem als staatshoofd en symbool van Indonesië zou hebben willen handhaven. Ik ben ervan overtuigd, dat Sukarno, indien de junta uit een raad van progressieve generaals zou hebben bestaan, die Sukarno's idealen, gebaseerd op eerder een samengaan met China, dan in de huidige vorm met Amerika, de president zonder enige moeite zich meer uit de directe leiding van de staat zou hebben teruggetrokken. Met de pro-Amerikaanse generaals was er in Djakarta voor Bung Karno in geen enkele functie meer een plaats te maken, zelfs niet als symbool van de staat. Dat de pki niet stil zat, zoals Sartono stelde, bleek uit een verklaring van 17 augustus 1966. Hierbij publiceerde het politieke bureau van het centraal comité van de pki een zelfkritiek onder de titel ‘Tegakkan pki Marxis-Leninis Untuk Meninpin Revolusie Demokrasi Rakjat Indonesia,’Indonesië na de Contra-Revolutie. Sunschrift 19, Nijmegen, april 1970. dat onder meer stelde: ‘Het Indonesische volk viert de 21ste verjaardag van de augustusrevolutie van 1945 in een situatie, waarin de contrarevolutie, onder leiding van de rechtse generaal Suharto en Nasution, het land beheerst. Door de verschrikkelijke niets ontziende terreur van de reactie tegen revolutionaire en democratische organisaties, vooral tegen de communistische partij van Indonesië, heeft de revolutie een zware tegenslag te verduren gekregen. In de moderne geschiedenis van Indonesië is zo'n brute contrarevolutionaire terreur nog niet voorgekomen; de bruutheid van de reactionaire generaals is alleen maar met de bruutheid van de Hitler-fascisten te vergelijken. Maar toch zullen de Indonesische contra-revolutionairen het revolutionaire enthousiasme van de Indonesische arbeiders en boeren niet kunnen doven! Uit de ontwikkeling van de afgelopen maanden blijkt dat de crisis, waarin de revolutionaire beweging, geconfronteerd met de offensieven van de contrarevolutie, verkeerde - een crisis die gekenmerkt werd door besluiteloosheid van de leiding, verkeerde organisatie enz. - in wezen al overwonnen is. De revolutionaire en democratische krachten reorganiseren zich stap voor stap en voeren een hardnekkige strijd tegen de militaire dictatuur van de rechtse generaals Suharto en Nasution. Deze strijd vindt onder de moeilijkste en zwaarste omstandigheden plaats, namelijk: onder de dreiging van een onophoudelijke contra-revolutionaire terreur. Maar de revolutionaire geest van het Indonesische volk is onverwoestbaar. De communistische partij, de voorhoede van de arbeidersklasse en van alle revolutionaire krachten in Indonesië, heeft zware verliezen geleden; maar zij organiseert zich opnieuw en is, dankzij de kritiek en de zelfkritiek van de leiders en van de hele partij, teruggekeerd op de juiste weg van de revolutie, van het marxisme-leninisme.’ Ook werd de aandacht gevestigd op de positie van de boeren, zoals Wertheim dit steeds doet: ‘De boeren zijn de belangrijkste revolutionaire kracht, omdat zij de overweldigende meerderheid van het Indonesische volk vormen en om-dat zij het meest door de feodale elementen worden onderdrukt. De augustusrevolutie van 1945 had daarom een boerenrevolutie moeten zijn, die de boeren van het juk van de feodale restanten moest bevrijden. Maar de boeren kunnen alleen dan hun vrijheid veroveren, wanneer zij geleid worden door het proletariaat. Pas wanneer het proletariaat er in slaagt, een hechte eenheid tussen de boeren en arbeiders tot stand te brengen, wordt het mogelijk de revolutie naar de overwinning te leiden.’ De zelfkritiek van de pki vervolgde: ‘Omdat de Indonesische maatschappij nog steeds half-koloniaal en half-feodaal is en omdat de imperialistische en feodale onderdrukking niet opgehouden is, maar zelfs nog versterkt wordt onder de militaire dictatuur van de rechtse generaals en door de activiteiten van het internationale imperialisme, bestaan nu dezelfde voorwaarden, die tot het uitbreken van de augustusrevolutie van 1945 geleid hebben, de voorwaarden namelijk voor een burgerlijk-democratische revolutie van een nieuw soort. Dat betekent, dat er op een gegeven ogenblik zeker een nieuwe revolutie zal uitbreken in Indonesië en dat het Indonesische volk alleen door een dergelijke revolutie in staat is zijn vrijheid te veroveren, een einde te maken aan de imperialistische en feodale onderdrukking en uitbuiting, een werkelijk onafhankelijk en democratisch Indonesië op te richten en de weg naar het socialisme op te gaan.’ En, uit de slotconclusie onder meer het volgende: ‘De bevrijding van het Indonesische volk van imperialistische en feodale uitbuiting en onderdrukking kan alleen door een nieuwe revolutie, die in ieder geval komen zal, bereikt worden; deze revolutie zal hetzelfde karakter hebben als de augustusrevolutie, d.w.z. het zal een burgerlijk-democratische revolutie van een nieuw soort zijn. De voornaamste taak van de komende revolutie zal zijn: het opruimen van de macht van de binnenlandse contrarevolutie, die nu wordt vertegenwoordigd door de militaire dictatuur van de rechtse generaals Suharto en Nasution en hun handlangers, door middel van een gewapende strijd. De gewapende strijd tegen de contrarevolutie zal alleen overwinnen als de boeren naar de wapenen grijpen, om de agrarische revolutie door te voeren. De gewapende strijd van de boeren zal echter pas kunnen overwinnen, als deze door het proletariaat geleid wordt, en als niet alleen de macht van de feodale heren, maar ook de macht van alle binnenlandse contra-revolutionaire elementen met geweld gebroken wordt.’ Ik bezocht vele oude vrienden. Samen met Loet Hentze van het nos team ging ik in een betja (fiets-taxi) op zoek naar Pak Hussein, mijn vroegere chauffeur van de Nederlandse Handel Maatschappij. Hij bleek niet lang tevoren te zijn overleden. Verder zag ik natuurlijk Pak Roeslan Abdul-gani terug en een eenzame Pak Ali Sastroamidjojo. Ook ontmoette ik kolonel Sriamin: ‘Sukarno is nu voor ons een grootvader. Zijn ideeën en die van zijn kinderen kloppen niet meer.’ Sriamin vertelde waarom generaal ParmanDe bij de coup van 1 oktober 1965 omgekomen generaal en hoofd van de leger-inlichtingendienst: zie ook pagina 230,233. bij de coup was omgekomen. Zijn broer, Sakirman, maakte deel uit van de pki. Sakirman wilde in de nacht van de ontvoering van de generaals, Parman waarschuwen. Hij schreef een brief en vroeg zijn zoon die aan generaal Parman te brengen. De jongen had echter meer zin in een film die avond en ging naar de bioscoop. Toen hij de volgende ochtend de brief wilde afgeven was Pak Parman reeds ontvoerd en vermoord. ‘Het is duidelijk dat de pki van de staatsgreep tegen de generaals op de hoogte was,’ aldus kolonel Sriamin. Sriamin erkende ook, dat al was Sakirman van een komende actie tegen coupgeneraals op de hoogte, dit allerminst betekende dat de pki een staatsgreep tegen de staat of Sukarno had ondernomen. Ook hoorde ik, dat de Nederlandse ambassade in Djakarta, tijdens de studentenonlusten, een cheque van 250 000 gulden zou hebben omgezet in roepia's, waarbij geruchten gingen dat Nederland een gift aan de rebellerende studenten zou hebben gedaan. De Indonesiërs in het Sukarnokamp geloofden het verhaal. Ook op het paleis scheen men deze affaire voor waar te houden. Bung Karno heeft er zelfs met madame Dewi over gesproken. Met generaal Nasution deed zich een klein incident voor, wat een illustratie vormde voor de elkaar verlakkende generaals Suharto en Nasution. Na lang navragen en telefoneren, en de bemiddeling van kolonel Sutikno te hebben ingeroepen, zou ik tenslotte een interview filmen met Nasution. Een adjudant belde mij de avond te voren echter op, met de mededeling, dat de generaal plotseling een aanval van angina had gekregen en met koorts te bed lag en het gesprek dus moest uitstellen. De volgende ochtend had ik na Nasution een ontmoeting met de militaire commandant van Djakarta, generaal Amir Machmud afgesproken. Machmud is nu, in 1973, de minister van Binnenlandse Zaken van Indonesië. Toevallig bracht ik ter sprake dat ik eerder die ochtend helaas Nasution had moeten missen omdat hij plotsklaps het bed had moeten houden. ‘Wat?’ zei Amir Machmud, ‘ik ben vanmorgen bij hem geweest. Hij is kiplekker!’ Ik had mij tegen kolonel Sutikno dus, Suharto's privé-secretaris, beklaagd over het afzeggen van Pak Nas' interview en er aan toegevoegd: ‘Het zal wel een diplomatiek ziektetje zijn. Hij wil gewoon niet.’ Tikno was boos geworden: ‘Jij bent veel te achterdochtig. Ik heb zelf met de adjudant je interview geregeld. Ik ben er zeker van dat de generaal echt
ziek is, anders zou men dat niet zeggen!’ Toen ik Tikno nadien echter de mededeling van Amir Machmud overbracht was zelfs Sutikno duidelijk onaangenaam getroffen. Hij reageerde tenminste alsof er toen pas een licht bij hem opging. Wanneer mijn informaties juist zijn is de verhouding tussen Suharto en Nasution er sedert 1966 niet hartelijker op geworden. Uiteindelijk heb ik toch nog een schriftelijk antwoord van Nasution op een aantal vragen gekregen. Nasution zei mij bijvoorbeeld: ‘Nu de Orde Baru (Nieuwe Orde) de Grondwet van 1945 haar fundamentele plaats heeft hergeven, willen wij de soevereiniteit van het volk hersteld zien.’ Daar is dan niet veel van terecht gekomen, wanneer men de situatie in 1973 op de keper beschouwt. Hij vervolgde: ‘De Nieuwe Orde is reeds geformuleerd door het Seminarie van het Leger: De Nieuwe Orde is in wezen een mentale instelling. Het streven ervan is het scheppen van een sociaal, politiek, economisch en cultureel bestaan, dat bezield is door de moraal van de Pantjasila, speciaal de grondgedachte van het bestaan van een Almachtige God. De Nieuwe Orde verlangt een realistischer en praktischer denkwijze, ofschoon zij het revolutionair idealisme niet opgeeft. De Nieuwe Orde wenst de nationale belangen op de voorgrond te stellen, hoewel zij de ideologische verplichtingen van de strijd tegen anti-kolonialisme en anti-imperialisme niet uit het oog verliest. De Nieuwe Orde wenst een stabieler beleid, dat meer op de oude zeden en gewoonten is gebaseerd en dat minder beïnvloed kan worden door enkelingen, die een cultus van het individu (of: persoonsvergoding) kunnen teweegbrengen. De Nieuwe Orde staat echter niet afwijzend tegenover een sterk leiderschap en een sterke regering; zij wenst deze zelfs a priori in een tijd van opbouw. De Nieuwe Orde wenst een serieuze verwezenlijking van de politiek-democratische en van de economisch-democratische idealen. De Nieuwe Orde is een politiek en economisch stelsel, dat steunt op de Pantjasila en de Grondwet van 1945 en dat ideële en operationele ontwerpen bevat, die vervat zijn in de besluiten van de 4de zitting van de mprs. De Nieuwe Orde is een politiek, economisch en sociaal stelsel, dat op dit ogenblik nog geen reële werkelijkheid is. Het nieuwe is, dat er een gunstig klimaat aanwezig is voor de groei van deze Nieuwe Orde. De Nieuwe Orde is in vele opzichten nog een overgangsproces van de Oude Orde naar een nieuw bestel. De Nieuwe Orde wacht nog op de uitvoering van alle bepalingen van de Vierde Zitting van de mprs 1966. De Nieuwe Orde moet gesteund worden door bestuursambtenaren, die bezield zijn van de Nieuwe Orde en die strategische posities innemen; de Nieuwe Orde moet geruggesteund worden door een evenwicht van krachten, dat door het Front van de Nieuwe Orde aan de macht is geholpen. De meest beleidsvolle methode, die het meest in overeenstemming is met de persoonlijkheid van het Indonesische volk, is: deze Nieuwe Orde aan de macht te brengen met een constitutionele en geleidelijke tactiek en niet door confrontatie. Deze handelwijze levert veranderingen en vernieuwingen zonder al te veel maatschappelijke schokken op, zodat de Republiek Indonesië onaangetast blijft. Alhoewel dus de politiek van de op-bouw van de Nieuwe Orde een besliste en krachtige lijn moet vertonen, dient zij vervuld te zijn van een zeker noodzakelijkheidsbesef.’ Nasution stelde eveneens dat de coup van 1965 plaats had gevonden omdat de pki door de toenmalige regering - lees Sukarno - ‘werd beschermd en aangevuurd’. Om die reden greep zij volgens Nasution haar kans. Over het aantal slachtoffers van de daarop gevolgde massamoord wilde hij niet meer zeggen dan dat het getal 1 miljoen ‘sterk overdreven’ was. Over de acties van de studenten onder aanvoering en bescherming van de strijdkrachten zei Nasution: ‘Het valt niet te betwisten, dat de studentenorganisatie kami baanbreker is geweest voor de Groep 66, die de oude orde wil doorbreken en dat zij samen met de strijdkrachten en andere machten de fundamentele plaats heeft hergeven aan de Grondwet van 1945, aan recht en rechtvaardigheid en dat zij doorgaat met het opruimen van de overblijfselen van de pki, Durnoïsme (Durno is in het wajangspel de belichaming van het kwaad) en andere misstanden, zoals die geïllustreerd worden door de fouten van de ex-minister van de Centrale Bank, de ex-minister van Buitenlandse Zaken en andere veroordeelden. De studenten strijden voor het nationale bewustzijn, zoals dat tot uitdrukking is gebracht door de Nationale Beweging van 20 mei 1908 en door de Beweging van 1928 “Indonesische Eenheid van land, volk en taal”. De studenten strijden verder voor het in ere herstellen en naleven van de Onafhankelijkheidsproclamatie van 1945.’ Tot zover de opdrachtgever en superieur van Ujeng Suwargana, die mij in 1962 verzekerde dat deze generaal Sukarno zou afzetten en zelf president zou worden. Het zou overigens denkbaar zijn dat deze onveranderlijk vriendelijke en glimlachende Pak Ujeng, terwijl hij onder de vlag van Nasution de necolim landen afreisde, in feite strikt een cia patroon volgde en dingen deed of zei, waar Nasution nauwelijks of onvolledig van op de hoogte was. H.J.A. Hofland voerde een levendige correspondentie met Ujeng en kreeg een rapport van tientallen pagina's over de staatsgreep in Indonesië in handen gespeeld - cia- en leger-uiteenzetting uiteraard - waarover in Tegels lichten niets is terug te vinden. Later is mij gebleken, uit tal van zogenaamd vertrouwelijke brieven en gesprekken, dat Ujeng er inderdaad uitstekend in was geslaagd (ook met behulp van Werner Verrips) de hoogste autoriteiten in Washington en Den Haag reeds in 1961 ervan te overtuigen, dat Bung Karno door het Indonesische leger zou worden afgezet. Kennedy schijnt het geweten te hebben. Luns wist het, en hoopte er op. necolim machtscentra zaten er op te wachten. Het moet een zure tegenvaller zijn geweest, dat het nog tot 1965 zou duren, waarbij er zorgvuldig op werd toegezien, dat het zou lijken alsof niet het leger maar de pki een greep naar de macht deed, opdat de rechtse militairen een passend alibi zouden hebben om pki- en Sukarno-aanhangers at random te kunnen overhoopschieten. Geregeld ontmoette ik Van Konijnenburg die dagen op het paleis. Verscheidene keren gingen wij, samen of ieder afzonderlijk, naar Bogor tijdens het weekeinde. Op een ochtend moest de president zich ná het ontbijt terugtrekken om zich in uniform te steken voor de plechtige installatie van de nieuwe Indonesische ambassadeur in Afghanistan. Tegen Konijn zei hij: ‘Ga mee, Konijn, naar de slaapkamer.’ Waarop Van Konijnenburg tegen het aanwezige gezelschap, onder wie de ambassadeur van Oostenrijk zei: ‘Ik ben de enige die Bapak op de w.c. heeft zien zitten.’ Soms vond ik, dat Konijn zijn bewondering voor Bung Karno wel wat duidelijk etaleerde, maar wie ben ik? God weet, wat de Indonesiërs die tegen Sukarno waren, van mij hebben gedacht, wanneer ik, evenals Konijn van mijn vriendschap getuigde. Konijnenburg vertelde samen met de president bij Ibu Dewi te hebben gedineerd, ‘omdat Sukarno heel goed wist, dat ik mij niet zou verspreken hoe het de dag tevoren bij Ibu Hartini was geweest.’ Om deze redenen schreef ik eens in het weekblad De Spiegel, dat Konijn iets van een hofnar had, wanneer hij om Bung Karno heen draaide.De Spiegel, 17 december 1966. Zo vertelde Konijn, hoe hij voor Bung Karno in New York enkele inkopen had moeten doen: ik meen mij te herinneren dat het ook shirts en sokken bij Saks, Fifth Avenue, waren geweest. In ieder geval, het totaal van de goederen kostte iets meer dan 200 dollar. Sukarno bewaarde in de grote krakende klerenkast in zijn slaapkamer op het paleis een zwart koffertje met dollarbiljetten. Hij zei tegen Van Konijnenburg: ‘Je weet waar het geld is,’ waarop Konijn naar de kast ging het koffertje eruit haalde en openmaakte. Hij nam er twee stapeltjes van ieder tien tien-dollarbiljetten uit (wat op de banderol stond althans) en wat losse dollars. ‘Ik kon lastig daar in de kamer gaan zitten natellen,’ aldus Van Konijnenburg later, ‘of er ook werkelijk twintig tien-dollarbiljetten in zaten. Zelfs daarin werd Bung Karno door zijn omgeving beduveld. De bundels waren incompleet. Maar je weet, het kon Sukarno zelf geen bal schelen.’ Ook Ibu (moeder) Dewi bevestigde mij: ‘Hij had nooit geld. Het interesseerde hem niet. Ook had hij nooit geld bij zich. Ook niet in huis. Dit was een moeilijke en soms onaangename situatie omdat Bapak zijn vrienden om geld moest vragen. Zelfs om de meest normale huishouduitgaven te kunnen doen.’ Bij alle beschuldigingen, die men naar Bung Karno's hoofd heeft geslingerd, ontbrak in ieder geval éen belangrijke kwaadaardigheid. Hij is nooit persoonlijk financieel corrupt genoemd, zoals men dat van verscheidene personen uit zijn onmiddellijke omgeving wel en terecht kon zeggen. Bung Karno was in dit opzicht puur Javaans, van de oude stempel. Ik denk hierbij aan wat de aristocratische schrijver Raden Mas Noto Suroto in 1931Raden Mas Noto Suroto, Van Overheersing naar Zelfregering. W. van Hoeve, Deventer 1931. Pagina 118-119. reeds over de komende botsing van prioriteiten in Indonesië schreef: ‘De collegiale beslissing (musjawarah) hetzij bij volstrekte meerderheid, hetzij in een of andere verhouding, mist echter te enen male haar wezenstrekken van het zoeken naar de Waarheid, wanneer zij ge-nomen wordt in de sfeer van belangen en in het bijzonder wanneer deze belangen van stoffelijke aard zijn.’ Noto Suroto stelde verder: ‘Democratie of gelijkgerechtigheid voor allen, zal echter nooit harmonie tot gevolg hebben, zolang de verwezenlijking van dit ideaal gezocht wordt in de sfeer van stoffelijke belangen. En de moderne opvatting der democratie zal haar min of meer negatief karakter niet zo spoedig kunnen afleggen, aangezien de gehele maatschappelijke ordening gebaseerd is op materialistische grondslagen.’ Wil men Sukarno's zoeken naar een doeltreffender en rechtvaardiger bestuursvorm voor het ontwikkelingsland Indonesië ooit begrijpen, zal men aan dit facet van Bung Karno's wezen en aard, zoals hier door Noto Suroto prachtig op zijn Javaans voor westerse luisteraars verwoord, niet voorbij mogen gaan. Op 20 oktober 1966 ontmoette ik Marshall Green, de Amerikaanse ambassadeur, op diens bureau in Djakarta. Hij werd door Sukarno-gezinden beschouwd als een gevaarlijke figuur achter de schermen, die met de cia betrokken was geweest bij de omverwerping van het regime. Kolonel Sriamin had mij gezegd: ‘Green is bovendien een stommeling. Hij moet weg.’ Ik had hem dus in 1958 in Washington samen met Walter S. Robertson gesproken en na het gebruikelijk ophalen van herinneringen confronteerde ik hem met de mededeling, dat Sukarno hem er van verdacht met de cia de coup van 1965 te hebben beraamd. Green deed lullig. Hij ontkende alles. ‘En hoe komen die kami-para-jackets dan via Hawaii en Australië hier in de straten?’ vroeg ik. Daar had hij geen antwoord op. Green voerde aan, dat toen hij als Amerikaans ambassadeur zijn geloofsbrieven aan Sukarno had overhandigd, hij dezelfde dag al door de president als een agent van necolimSukarno's samenvattende term van Neo Colonialism and Imperialism, waarmee hij doorgaans de westerse imperialistisch-kapitalistische landen identificeerde. werd afgeschilderd. ‘Duizenden leden van de rode jeugd demonstreerden tegen mij. Sukarno heeft mij nooit een eerlijke kans gegeven.’ ‘Hij had dan ook al ruimschoots ervaring met Amerikanen, de cia en de imperialisten,’ antwoordde ik. ‘Eens heb ik éen uur met Sukarno alleen gesproken,’ zei ambassadeur Green, ‘en dat was een goed gesprek. Hij begeleidde mij zelfs tot mijn auto. Maar toen ik op de ambassade terugkeerde, begonnen de stenen door de ramen te vliegen.’ Tot mijn verbazing gaf Green tenslotte toch toe, dat Bung Karno wel ‘een beetje gelijk had’ om de cia en Amerikanen te wantrouwen na wat in het verleden was gebeurd 
in Indonesië. Volgens de ambassadeur zou de aanwezigheid van een grote Amerikaanse strijdmacht in Vietnam het Indonesische leger indirect hebben aangemoedigd een einde te maken aan de vrijage tussen het Indonesië van Sukarno met de Chinese Volksrepubliek, een vrijage die door Washing-ton in 1972 zou worden overgenomen. Waarbij de Suharto-gezinden de terugkeer van de Amerikanen in Indonesië als een ‘redding’ beschouwden, terwijl de ‘linkse’ progressieve krachten in het land, de breuk met China en de hervatting van het neo-kolonialisme en imperialisme in Indonesië een terugzetten van de revolutie met tien jaren beschouwden. Professor Utrecht is zelfs van mening, dat de Indonesische revolutie ‘een kwart eeuw is teruggedraaid’. Zoals de New York Times later inderdaad berichtte,New York Times, 13 juli 1971. de Verenigde Staten zouden spoedig weer de enige fourageur van moderne wapens voor het Indonesische leger worden. In mei 1970 wipte Suharto even naar de Amerikaanse hoofdstad over en spoedig begonnen wapens ter waarde van miljoenen dollars naar Indonesië te vloeien. Waar in Sukarno's dagen de militaire attaché van de Verenigde Staten in Djakarta over twee man personeel beschikte, steeg deze staf in een jaar tijd tot 20 man. De Times berichtte verder, dat honderden Amerikaanse burgerlijke en militaire ‘adviseurs’ jaarlijks naar Indonesië kwamen om op allerlei terreinen Indonesische militairen voor ‘bepaalde taken’ op te leiden. Ook de beruchte Amerikaanse ‘groene baretten’, para-militaire, speciaal in junglegevechten opgeleide stoottroepen, zouden adviseurs in Indonesië hebben om Indonesiërs voor taken, als bijvoorbeeld het bestrijden van ‘rode guerrilla's’ op Java en Kalimantan te oefenen. Geleidelijk aan escaleerde ons gesprek. Tenslotte deelde ik Green dan ook mee, dat hij geminacht en gehaat werd, ook in de hoogste kringen van het leger en de omgeving van Suharto. Hij wilde namen weten. Hij werd woedend. Ik vermeed Sutikno en Sriamin te noemen, en zei dat het zijn prerogatief was mij te geloven of mij te negeren, maar dat hij niet van een journalist kon eisen zijn bronnen te noemen. Het gesprek duurde twee uren. Bij het weggaan stelde ik voor, om na te gaan of hij niet opnieuw een gesprek onder vier ogen met Sukarno zou kunnen hebben. ‘Het valt op, mr. Ambassador,’ zei ik, ‘dat alle ambassadeurs bij Sukarno blijven komen. Vorige week dineerde ik met de Schiffs op Bogor. U schittert door afwezigheid. U laadt nodeloos verdenkingen op u, terwijl u zegt dat die er niet zijn.’ Green was bereid Sukarno te bezoeken, indien hij wist dat hij welkom zou zijn. Sheldon W. Simon, een Amerikaan die in samenwerking met het instituut voor Sino Sowjet Studies aan de George Washington University een studie schreef over de driehoeksverhouding Peking, Djakarta en de pki,The Broken Triangle, Peking, Djakarta and the PKI. The John Hopkins Press, Baltimore 1969. Pagina 181. stelt nota bene openlijk, dat generaal Suharto ambassadeur Marshall Green vertrouwde, voornamelijk ook, ‘omdat deze bij president Sukarno geaccrediteerde ambassadeur zich de laatste jaren op een afstand had weten te houden van het (wettige) staatshoofd’. De ijzervreter in spionageactiviteiten Marshall Green, wist natuurlijk toen hij als opvolger van de vriendelijke Jones naar Djakarta werd gezonden, zoals Schmelzer in zijn memoires nu ook uit de doeken doet, dat in Washington bekend was dat er een staatsgreep tegen Sukarno zou worden uitgevoerd. Marshall Green was een super-agent, onder het mom van ambassadeur. Men leze er de studie van twee Amerikanen, Morton H. Halperin van
het Brookings Institute en Jeremy J. Stone van de federatie van American Scientists op na: ‘De operaties van bedekte komplotten, worden opgesteld in het directoraat voor planning van de cia in Langley, Virginia. Dit directoraat heeft haar stafleden over de hele wereld verspreid, doorgaans onder dekking van ambassade-personeel te zijn. Deze stafleden hebben allen een veiligheids-classificatie die verre het ‘top secret’ overtreft. Onder deze stafleden heeft men weer een topgroep die belast is met het organiseren van ‘dirty tricks’ in het buitenland. Zij komen afzonderlijk bijeen om nog meer geheimhouding te verzekeren. Het gevolg is, aldus deze studie, dat het soort operaties dat deze heren beramen oncontroleerbaar is niet alleen zelfs voor eigen cia mensen, maar vanzelfsprekend ook voor het Witte Huis, het Congres, het ministerie van Buitenlandse Zaken en natuurlijk het grote publiek. De cia top is een bandeloze machtskliek binnen de top van de Amerikaanse regering. Wanneer het State Department in Washington een bepaalde politieke trend ergens ter wereld analyseert, weet het dikwijls niet, dat de cia die trend heeft bevorderd en dat deze dus kunstmatig werd gekweekt. Wat als een rice roots beweging onder de massa wordt aangezien is soms in werkelijkheid het resultaat van een ondergrondse of geheime cia actie. Hierdoor zijn de conclusies van vele officiële Amerikaanse regeringsinstanties dikwijls in strijd met de reële toestanden in een ver afgelegen land. Eén voorbeeld is de cia invasie in Cuba, waar de Amerikaanse president, het Pentagon, de cia, het ministerie van Buitenladnse Zaken en alle andere top-geïnformeerden in de Amerikaanse hoofdstad dermate foutief over waren vóorgelicht, en dat aangaande een eiland nog geen tweehonderd kilometer buiten de kust van Florida, dat de hele onderneming in enkele uren als een kaartenhuis ineenstortte. Wanneer Washington zich niet naar de feiten weet te informeren over wat er in Cuba aan de hand is, laat het zich indenken hoe nauwkeurig men op de hoogte is van toestanden in Indonesië, Vietnam, Laos, Cambodja of China.Zie ook de New York Times, 20 mei 1973. De journalist David Wise heeft in mei 1973, als opvolger van zijn bekende boek over de cia, The Invisible Government, een tweede bestseller over dit onderwerp het licht doen zien; The Politics of Lying, Government Deception, Secrecy and Power. Random House, New York. De volgende ochtend werd ik in de hal van hotel Indonesia min of meer opgewacht door de Nederlandse persattaché, de heer Schaap. ‘Het zal u
interesseren,’ aldus Schaap, ‘dat ambassadeur Green, onmiddellijk na uw bezoek aan hem, gisteravond naar het huis van de minister van Buitenlandse Zaken ad interim, Diah is gereden.Minister Adam Malik was in het buitenland. Hij heeft zijn hart over uw bezoek uitgestort.’ Ik was Schaap zeer dankbaar voor deze informatie, want ik stond op het punt samen met een Franse schilder, Rogeon, op het paleis te gaan ontbijten. Deze jongeman exposeerde in Djakarta en ik had de president gevraagd of ik hem mee mocht brengen. Bovendien wilde hij Bung Karno een schilderij aanbieden. Rogeon bezat een scooter waarmee wij samen naar het paleis reden. Aan de ontbijttafel die ochtend trof ik ondermeer de Nederlandse dominee Visser 't Hooft, de militaire commandant van DjakartaIn 1973 nog steeds Suharto's minister van Binnenlandse Zaken. generaal Amir Machmud, Johannes Leimena, Van Konijnenburg en enkele andere Indonesiërs. Tegen Visser 't Hooft zei Bung Karno: ‘Ik heb de kerken in Indonesië altijd beschermd. Het Vaticaan gaf mij een hoge onderscheiding. Nu vallen zelfs Indonesische dominees mij aan.’ Het peil van de gesprekken en moppen bij zo'n ontbijt bij Sukarno was niet altijd een inspirerende aangelegenheid. Die ochtend kwamen twee bedienden met een ezel aandragen waar een groot schilderij op stond. Het was van een Fransman, Daumerge. Het stelde een naakte dame voor, tot de navel toe geschilderd. Konijn fluisterde dat het vijfduizend dollar waard was. De president zei: ‘Zie je die linker tiet?’ Hij stond op en wees aan: ‘Die liep eerst zo. Toen heb ik met krijt aangegeven hoe het moest zijn en het over laten maken.’ ‘Zó zijn het zeker geen spiegeleieren,’ vulde Konijn aan. Ik zat naast generaal Amir Machmud en vroeg hem: ‘Wat moeten deze dominees van Sukarno denken? En wat erger is, wat zullen zij later over de president vertellen, want tenslotte is dit maar éen kant van hem.’ De generaal antwoordde: ‘Ik heb al tegen Bung Karno gezegd: “U wordt al met stenen gegooid en u blijft steeds weer nieuwe stenen aandragen”.’ Toen de andere gasten weg waren en Rogeon en ik alleen bij de president achter op het terras van het Istana zaten, vroeg Bung Karno de Fransman of hij getrouwd was. Met een française? ‘Nee,’ zei de jongeman, ‘met een vrouw uit Laos.’ ‘O, dan moet je mij eens vertellen,’ vervolgde de president, ‘Norodom Sihanouk heeft mij gezegd, dat Laotiaanse vrouwen geen haar op hun kut hebben. Is dat zo?’ De jongen was aanvankelijk verbouwereerd maar bevestigde de informatie van het staatshoofd van Cambodja. Zoals altijd zigzagden gesprekken met Bung Karno van frivool naar ernstig, van warm naar koud, en terug. Wat later, toen de conversatie weer een serieuze wending had genomen vertrouwde ik de president toe, dat ik de vorige middag een ontmoeting met Marshall Green had gehad en dat de Amerikaanse ambassadeur door ons gesprek voldoende geemotioneerd was geraakt om onmiddellijk diezelfde avond op hoge benen naar minister Diah te gaan. ‘Is dat zo?’ vroeg Bung Karno. ‘Natuurlijk,’ antwoordde ik. ‘Bambang!’ riep de president. Kolonel Bambang Widjanarko salueerde. ‘Laat Diah hier komen,’ was het kortaffe bevel. Na enige minuten kwam de adjudant terug en zei: ‘Sorry, Pak, maar de minister zit in een audiëntie met de ambassadeur van Argentinië.’ ‘Kan mij niets verdommen,’ zei Bung Karno in onverbloemd Nederlands, ‘ik wil dat hij hier komt.’ Nog geen tien minuten later stopte de auto van Diah bij de trappen van het terras aan de achterzijde van het paleis. Buigend en glimlachend verscheen Diah met een hand aan het knoopsgat van zijn jasje. Dit leek mij een goed moment om samen met mijn Franse schilder-vriend op te stappen. Later die ochtend belde ik de secretaresse van Marshall Green, miss Dorothy Marie Stak en meldde, dat Bung Karno minister Diah had ontboden omdat hij wilde weten wat Green en Diah de avond tevoren hadden besproken. ‘How the hell did, he know that?’ vroeg miss Stak. ‘U onderschat nog altijd Bung Karno's positie,’ antwoordde ik. Van een nieuw gesprek tussen Sukarno en Green is het nooit meer gekomen. Ambassadeur Green zou Indonesië vrij spoedig verlaten. Zijn taak was volbracht. In 1961 was hij in Seoel, als ambassadeur, toen het democratisch gekozen regime van president John Chang werd afgezet en vervangen door een door de Amerikaanse cia gekozen en in het zadel geholpen coup-generaal Chung Hee Park. Park zit nog, wat weinig goeds belooft voor Indonesië.In 1973 benoemde president Nixon Marshall Green tot ambassadeur in Australië. Dat land kreeg een labour-regering en gezien het stijgende anti-Amerikanisme in dat land zond Washington een man met ruime cia-ervaring. Ieder weekeinde bracht ik voor een deel bij Sukarno op Bogor door. Op de meest onverwachte momenten kon hij vragen stellen, die een beeld gaven van waar zijn mind, ondanks uiterlijk vertoon van vrolijkheid, mee bezig was. Wij reden weer in de Lincoln Continental naar het paleis om een film te gaan zien. Ik zat vóor. Sukarno en Ibu Hartini achterin. Opeens zei de president: ‘Wim, wat bedoelde Marshall Green met er is een greintje waarheid in Sukarno's beschuldigingen dat de cia hier bezig is geweest?’ ‘Hij gaf aan mij toe, dat u reden had om de cia te verdenken.’ ‘En de kami-para-jackets, wat had hij daarop te zeggen?’ ‘Daar gaf hij geen antwoord op.’ ‘Dus, wat heeft het voor zin als ik hem nog eens zou ontmoeten? Green is toch al subversief.’ Ik gaf Sukarno au fond gelijk. Soms was ik alleen met Hartini, bijvoorbeeld als Bung Karno een douche nam. Wij zaten op het terras en spraken samen. ‘Bung Karno
heeft niemand die hem werkelijk de waarheid zegt.’ ‘En Konijn?’ ‘Ook niet helemaal. Zelf spreek ik Bapak ook niet altijd tegen. Hij is hier maar drie dagen, alléen tijdens het weekeinde. Dat zijn tenslotte de enige momenten dat ik hem zie. Bapak is veel veranderd sinds 1957. Ik ben bang, dat wanneer er in 1968 verkiezingen zullen worden gehouden, er weer veel slachtoffers zullen vallen. Bapak kan koppig zijn. Ik probeer wel dingen te zeggen, maar als het niet gaat blijf ik liever stil om geen ruzie te krijgen. Ik heb hem maar zo kort. Ik hou veel van Konijn, maar waarom geeft hij de feiten niet aan Bapak?’ De Amerikaanse journalist Herbert L. Matthews heeft in zijn boeken over Cuba gewaarschuwd, dat het een berucht feit is, dat een dictator (Fulgencio Batista) ‘die zich omringd heeft met zelfzuchtige ja-zeggers en sycofanten, niet meer weet wat er werkelijk in eigen land gebeurt. Bovenal verliest zo'n leider contact met de massa. Niemand durft hem meer de waarheid te zeggen. Hij wordt ingelicht naar wat men vermoedt dat hij graag wil horen. Hij misleidt zichzelf en hij wordt misleid,’ aldus Matthews. Bung Karno's situatie in Indonesië in het midden van de zestiger jaren benaderde een dergelijke situatie, helaas. Zeker in de persoon van Subandrio. Maar de hele paleiswacht vertoonde meer en meer aspecten van een droevige situatie als hier door Matthews beschreven. Ik geloof, dat Sukarno van de meeste van zijn medewerkers de ‘absolute waarheid’ niet meer verwachtte. Hij wantrouwde niemand en misschien ook iedereen. Hij kende de mens en zijn zwakheden maar al te goed. Misschien was dit ook éen van zijn kwetsbare plekken bij zijn leiderschap. Hij haatte nooit echt óf volkomen. Hij vergaf. Napoleon waarschuwde dat men vergevensgezind jegens verdienste, maar niet jegens intrige diende te zijn. Sukarno vergaf uiteindelijk iedereen. Een hoge Japanse ambtenaar signaleerde al in 1943 hoe Bung Karno zou gaan regeren. Hij betwistte Sukarno's kwaliteiten als ‘groot leider’, ‘omdat hij absoluut geen dossiers van de zonden van zijn medewerkers liet aanleggen en omdat lager geplaatste leiders in de omgang met Sukarno elk respect zouden missen...’ Dit laatste is zeker niet het geval geweest. Er werd op het Istana niet als knipmessen gebogen. Toch was de omgeving van de president zéer gedisciplineerd en trad men uitermate respectvol en correct jegens hem op. Daarnaast ging Sukarno met alle informele gemoedelijkheid met iedereen, van laag tot hoog om. Het was voor mij steeds een opvallende zaak met hoeveel duidelijke affectie hij door iedereen om zich heen werd bejegend, terwijl over en weer toch ook ruimte was voor ongezouten taalgebruik. Dat hij geen dossiers aanlegde over ‘zonden’ van anderen was puur Bung Karno. Hij zag ‘zonden’ als mogelijke dwalingen en vergat ze voor zover deze niet tussenbeide zouden komen wat betreft het landsbelang óf het doel van de revolutie. Want dat kwam bij hem altijd weer op de eerste plaats. Sukarno stond letterlijk boven de kleinmenselijke zwakheden om hem heen. Hij bleef van iedereen houden, zelfs van hen, die dwaasheden hadden begaan. ‘Wij moeten kunnen nemen, maar wij moeten ook kunnen geven,’ schreef de jonge Sukarno, láng voor de oorlog, in de twintiger jaren. ‘Dat is het
geheim van de éen-wording van het land. Die éen-wording kan niet worden bereikt, als niet ieder ook iets wil geven.’ Uit de gesprekken uit die dagen in 1966 op Bogor kreeg ik de indruk, dat de president zich voorbereidde op een zich geheel uit de politiek terugtrekken, liever dan ‘aap wat heb je mooie jongen’ spelen met de rechtse generaals. In zijn droefheid over wat er zich in zijn land afspeelde die dagen leek hij mij dikwijls gelaten en stil. Alsof hij zich de machteloosheid van zijn situatie er nog iets aan te kunnen veranderen terdege bewust was. Een geestelijke toestand, die Leonardo da Vinci in zijn aantekeningen omschreef met: ‘De mens lijdt zijn diepste teleurstellingen als resultaat van eigen meningen.’ Regis Debray heeft eens verhaald, hoe vrienden president Salvador Allende van Chili indertijd de raad gaven om zich rechtstreeks tot de massa van het volk te richten bij zijn strijd tegen de subversieve generaals. Allende antwoordde: ‘Hoeveel mensen zouden er nodig zijn om één tank tegen te houden?’ Sukarno bevond zich in 1966 in eenzelfde situatie. De coupgeneraals speelden het spel met de necolim-belangen samen en Sukarno had de macht niet meer om het getij te doen keren. Hij verafschuwde een nieuw bloedbad. Het was opvallend, dat Hugh O'Shaughnessy ná de moord op Allende in 1973 vanuit Santiago in de London Observer meldde, dat de Chileens coupgeneraals naar het voorbeeld van Indonesië verwezen en via radio en televisie het volk lieten weten, dat nu Allende eenmaal was gevallen spoedig de ‘noodzakelijke buitenlandse hulp’ (men lette op het woord hulp) van de necolim-landen kon worden hervat. In reactie op de Chileense coup deelde de minister voor Ontwikkelingshulp, Pronk, alvast mee, dat Den Haag voorlopig de economische hulp aan de Chileense generaals had bevroren, wat opnieuw de vraag actueel maakte, waarom dan niet de ‘hulp’ aan de Indonesische putschofficieren rigoreus de nek omgedraaid? En in een commentaar op deze ontwikkelingen merkte professor Wertheim andermaal tegen mij op: ‘Je ziet, ná wat er nu in Chili is gebeurd, dat mijn stelling dat alleen revolutie en oorlog in de Derde Wereld een sociaal rechtvaardige maatschappij kunnen brengen opnieuw is bewezen.’ Bij het heengaan van Allende publiceerde de London Observer een tekening waarbij Alexander Dubcek een krans bij zijn graf had geplaatst, een misleidende prent, vooral omdat de Sowjet-agressie in Tsjecho-Slowakije wel anders gemotiveerd was dan wat in 1973 in Chili gebeurde. Amerika en de cia 
scheen het een goede zaak toe eerst het marxistische experiment tot bloei te laten komen en de communisten en links progressieven eerst goed bovengronds zichtbaar te doen zijn, om hen daarna met vereende krachten en op grote schaal uit te kunnen roeien. Zijn spreekwoordelijke magnetisme leek mij ook op een veel lager pitje te staan dan vroeger. Ik geloof dat Sukarno het gekonkel beu was. Hij was moe. Daar stond tegenover, dat ik steeds weer sterk de indruk kreeg, dat Bung Karno diep overtuigd bleef dat de historie hem met zijn nasakom in het gelijk zou stellen. Ik ben er zeker van, dat de president tot zijn
laatste adem in de overtuiging heeft geleefd, dat het generaalsinterregnum een tijdelijk, kostbaar en betreurenswaardig oponthoud bij het uiteindelijke en onvermijdelijke verloop van de geschiedenis in zijn vaderland zou zijn. Hij bouwde een bungalow buiten Bogor, in Batatulis. Konijn had een boek met stalen uit Nederland meegebracht, om gordijnen uit te zoeken. Bung Karno legde twee kleuren patronen opzij: ‘Laat Hartini maar uit deze twee een keuze doen.’ Madame Hartini gaf aan Konijn drie manden met bananen mee voor patiënten van een ziekenhuis bij Haarlem, waar naar ik meen mevrouw Van Konijnenburg indertijd werd verpleegd. Wij wandelden op een middag in de tuin van het paleis. Sukarno begon te zingen. Pak Suhardjo Hardjowardojo, het hoofd van de presidentiële huishouding, legde uit: ‘De president zingt uit de Ramayana. Koningin Sintha kreeg een bode van haar man. Rama, de aap, zat in de boom. Sintha is door de koning van de reuzen gestolen. De aap is een geweldenaar en bovendien brutaal. Sintha roept de aap. Ben je werkelijk de bode van mijn man? vraagt zij. Hij toont een ring. Als die ring te groot is, is Sintha magerder geworden en dus trouw gebleven.’ Bung Karno droeg de Ramayana in zijn ziel. De kami-studenten kozen de Beatles als idool. En de hoge officieren en coupgeneraals wilden Amerikaanse dollars op zak hebben. Dát was wat er in 1965 in Djakarta aan de hand was. De Amerikaanse psycholoog Erik Erikson stelde in zijn magistrale studie over Mahatma Gandhi - de man die door een lompe westerse Winston Churchill eens werd omschreven als ‘de naakte fakir’ - dat Nehru terecht had gezegd dat Gandhi India een eigen identiteit had teruggegeven. Erikson gaat ervan uit dat het proces van een identiteit in het wezen van het individu is gevestigd, en tegelijkertijd ook verbonden is met het wezen van de cultuur van de gemeenschap waarvan men deel uitmaakt. Het proces van identiteitsvorming wordt in feite uit deze twee identiteiten geboren. ‘Grote leiders,’ schreef Erikson, ‘kennen deze definitie instinctief, omdat zij groot werden en leiders werden, om precies die reden, dat zij zelf het identiteitsgevecht van hun volk in zowel een geheel persoonlijke als in een voor het volk optredende wijze hebben ervaren.’Erik H. Erikson, Gandhi's Truth. W.W. Norton, New York 1969. Pagina 266. Sukarno was er niet alleen in geslaagd het Indonesische grondgebied van buitenlandse overheersing te bevrijden. Hij had een natie gebouwd. Hij had Indonesië een eigen gezicht gegeven. Hij had het land waar hij zijn leven aan had verpand, het besef van ‘Satu Negara, Satu Bangsa!’ (éen land en éen volk) zoals ik hem dit tot in den treure in zijn redevoeringen door het hele land heb horen herhalen, bijgebracht. Zoals Gandhi India was, was Sukarno Indonesië. Op een reis in 1957 door Kalimantan, het vroegere Borneo, werd in een klein dorp dat wij bezochten als speciaal eerbetoon een draagstoel aan Sukarno aangeboden. De sterkste mannen in het dorp zouden de vader van de natie op handen gaan dragen. De president keek om zich heen en zag een man staan met de rood-witte Indonesische vlag aan een lange stok. Hij vroeg de man hem de vlag te geven, plaatste die op de draagstoel
en ging er zelf naast lopen. Ik heb dat schijnbaar onbetekenende incident gezien. Dát was Sukarno. Dát was de wijze waarop hij zijn eigen plaats in het land voelde. Dát is wat Erikson bedoelde. Zo was Sukarno gaan functioneren. Daar begrijpt de nieuwe generatie van gangsterofficieren, die nu de archipel besturen niets van. Het raadsel, waarom juist deze vader des vaderlands aan het einde van zijn politieke carrière een erbarmelijke behandeling van zijn eigen mensen moest ondervinden, heeft vele deskundigen beziggehouden en veel pennen in beweging gebracht. Terecht stelde de Amerikaan, Stephen A. Douglas, dat ‘het overheersende patroon van het georganiseerde gedrag van de Indonesische massa’ zou moeten worden omschreven als gebaseerd op ‘Bapakisme’.Political Socialization and Student Activism in Indonesia. Idem, Hoofdstuk 2, ‘The Indonesian family and the political unsocialized child’. Pagina 25-52. Hierbij refereerde hij aan de kracht en invloed van het gepersonaliseerd leiderschap van bijna alle Indonesische organisaties in Sukarno's tijd, wat zich op het nationale niveau manifesteerde door het onvergetelijke charisma van de president. Charisma, afgeleid van het Griekse charites, duidend op de drie gratiën uit de mythologie, Aglaia, Thalia en Euphrosyne, en waarin samengebracht schoonheid, charme en gratie, was een eigenschap van verscheidene beroemde politici uit onze tijd, zoals Mao Tse-tung, Charles de Gaulle, Fidel Castro, Jawaharlal Nehru of Sukarno. De Gaulle was de ‘vader’ aller Fransen, die van tijd tot tijd vanuit het goddelijke Elysée neerdaalde om zijn regime per plebisciet te laten bestendigen. Mao bezat het charisma van de totalitaire vader-figuur aanbeden door de Chinese jeugd, vooral tijdens de Culturele Revolutie. Zoals er anti-helden zijn, zijn er anti-charismatische leiders. Khrushchev met een in de ussr slechts door Lenin overtroffen charisma werd opgevolgd door een tandem van saaie pragmatici, Brezhnev en Kosygin, zonder kleur, zonder hoogtepunten, zonder emotionele explosies. Ook Sukarno maakte plaats voor een totaal kleurloze junta van melige generaals. Een redevoering van Suharto is niet om aan te horen, boezemt weinig of geen inspiratie, laat staan respect of affectie in. Pak Harto's gezag in Indonesië berust op mitrailleurs, concentratiekampen, dollars en leugens. Daarbij valt te constateren, dat weinig trouwe volgelingen van leiders met charisma zo zéer schijnt te verbitteren, dan een God, die faalt. Bij de Indonesische ervaring speelden een aantal factoren mee in Bung Karno's ‘val’. Madame Dewi heeft mij eens gesprokenGesprek in Parijs, 28 juni 1973. over het opmerkelijke vader-complex bij Indonesiërs, dat zij als éen der grondoorzaken van de felle in het andere-uiterste-vervallende reacties bij een deel van het volk van Indonesië zag van ná de coup van 1965. Een aardverschuiving
van de meest duidelijke en open affectie voor Bapak, naar haat en verguizing. In het algemeen is de vader in Indonesië het doelwit van aanzienlijke verborgen en overheersende seksuele vijandigheid. In de Indonesische samenleving vindt in de affecties tussen de vader en het kind een vrij abrupte breuk plaats in het 5de of 6de levensjaar. Dit is de periode waar de opbouw van de zelfstandigheid en het respect voor het vaderlijk gezag begint. Deze gewijzigde vader-kind relatie midden in de oedipale crisis van het kind wordt veelal gezien als een oorzaak voor een niet volwaardige psychologische groei bij Indonesische kinderen. Zo herinner ik mij, om een bescheiden voorbeeld te noemen, dat een 35-jarige vriend, een Indonesische architect, nog altijd de namen van zijn kinderen door zijn ruim 70-jarige vader liet bepalen. Waarmee ik allerminst zou willen beweren, dat de hier aangegeven vader-zoon-kleinkind verhouding een kwestie van onvolwaardige psychologische groei zou zijn. Integendeel. Voor mij ligt in deze traditie, in deze adat van diep respect voor de vader een rijkdom besloten, die wij in het westen hebben verloren. Een zoon van een vooraanstaande minister, die naar mijn indruk er de voorkeur aan zou hebben gegeven nooit te trouwen, huwde een Javaanse prinses en kreeg twee kinderen. ‘Ik trouwde, omdat mijn Bapak op zijn sterfbed mij dit heeft gevraagd,’ zei de jongeman mij. Al is het niet eenvoudig een Freudiaanse analyse te trekken op het patroon van Indonesische gezinsverhoudingen,Zie ook: Hildred Geertz, The Javanese Family. The Free Press of Glencoe, Inc. 1961. vastgesteld moet worden, dat de status en het gedrag van de vader in de traditionele Indonesische samenleving interessante mogelijkheden biedt bij de latente politieke inhoud van gezins-socialisatie. De opstand van een deel van de jeugd in 1965-1966 zou het vervallen in machteloze woede en haat zijn geweest jegens de vader-figuur, de bezitter van de autoriteit zelf, dus ook Bung Karno. Stephen A. Douglas komt in een uitvoerige behandeling van deze symptomen tot de slotsom, dat de studenten en soldaten, die in 1966 aan de ‘vader-moord’ als gevolg van een ‘onderontwikkeld superego’ deelnamen, in wezen een vertwijfelde poging deden om de symbolen van politieke autoriteit in het Indonesië van ná 1945 te vernietigen. Voor vertrek naar Nederland was ik nog eenmaal op het paleis vanmorgen. Men scheen te weten dat ik een botsing met Marshall Green had gehad. Kolonel Bambang sprak erover. Ook Rochmuljati, de assistente van Su-karno was op de hoogte. ‘Green is een fool,’ zei zij. Minister Diah kreeg opnieuw een schrobbering van de president. Hij reageerde op een bericht in het blad Merdeka, waarin werd aangedrongen op een doodvonnis tegen Subandrio. ‘Wat is toch de erecode van wartawans?’ vroeg de president. ‘Waarom schrijven jullie nu al dat Bandrio schuldig is, de uitspraak moet nog vallen? Hoe kan je schrijven dat Bandrio ter dood moet worden gebracht? Dan zijn de Hollanders nog beter geweest! Toen ik in de gevangenis zat in 1927 schreef de Preanger Bode: Sukarno moet aan de hoogste boom worden opgehangen! Maar toen kwam professor Schepper uit Nederland en zei: “Jullie houden je koest. Jullie zullen het vonnis moeten afwachten”.’ Minister Diah keek verlegen voor zich uit. Een andere opmerking deze ochtend betrof de banden van Indonesië met de Sowjet-Unie en de kritiek dat president Sukarno te anti-Amerikaans was. ‘Toen Khrushchev hier was, zei ik hem dat wij honderd miljoen dollars nodig hadden. Hij keek naar Gromyko. Die knikte. Oké. Het was in orde. Wij kregen ons geld en wat wij nodig hadden. Moet ik die man dan soms haten?’Subandrio heeft de Amerikaanse televisie-journalist Howard K. Smith eens gezegd: ‘Wat directe handelsbetrekkingen met de Russen betreft is de service voortreffelijk. Wij hebben twaalf schepen en een groot gedeelte van onze vierduizend jeeps binnen enkele weken nadat wij de order plaatsten ontvangen. Na veertien dagen hadden wij een overeenkomst met China voor de aankoop van 20 000 ton rijst. Drie weken later was de rijst in Djakarta.’ Smith vroeg hoe de handelsbetrekkingen met Amerika verliepen. ‘Het duurde éen jaar voor wij er in slaagden in 1956 uit uw surplus landbouw-voorraden aankopen te doen, waaronder 275 000 ton rijst. Maar het duurde daarna nog een vol jaar voor de eerste zendingen in Indonesië aankwamen.’ Zie ook de Ruble War, Economica Books, Smith, Keynes & Marshall, Buffalo 1958, pagina 26. ‘U hebt niet genoeg gevraagd,’ merkte minister Diah en passant nog op. Diah vroeg mij bovendien of ik een exemplaar van Wat zien ik? van Albert Mol wilde opzenden, want Van Konijnenburg had dit boekje aan Bung Karno gegeven en het lag nu naast het bed van de president. Diah wilde het ook hebben. Tijdens dit laatste ontbijt gaf de president mij een pil. ‘Eet, Wim!’ Ik antwoordde: ‘Bapak, ik mankeer niets. Geen hoofdpijn, geen constipatie. Niets.’ ‘Eet die pil,’ herhaalde hij toen op bevelende toon. Ik aarzelde, nam de pil, hield die in de hoogte en zei: ‘Oké, voor koningin en vaderland eet ik uw pil.’ Hij lachte. 's Middags was ik een opname aan het maken met Mohammed Said Reksohadiprodjo. Plotseling werd ik koortsig, en ziek. Deze aanval overviel mij zo acuut, dat ik meteen naar bed moest. Ik riep de hulp in van dr. Suwandi Mangkudipuro. Hij kwam ogenblikkelijk naar hotel Indonesia. Toen ik hem van de pil van Sukarno vertelde begon hij te lachen. ‘Dat was een hormonenpil. Ik zal je een injectie geven.’ Ik bleef de avond en nacht ziek maar de volgende ochtend was mijn temperatuur weer normaal. Ook die ochtend wandelden wij weer naar de tandarts. Wij spraken over de biografie van Cindy Adams. ‘Ik vind het geen goed boek,’ zei ik. ‘Maar het wordt in Amerika goed verkocht wordt mij gezegd,’ aldus Sukarno. ‘Dat vink ik juist zo jammer,’ zei ik, ‘want u bent het niet. U bent het ten dele, maar mevrouw Adams had natuurlijk nooit uw memoires moeten optekenen. Niet alleen is zij geen schrijfster, maar zij had duidelijk niet de ervaring om een dergelijk boek over u te schrijven. Ambassadeur Zain had gelijk toen hij u dit afraadde.’ Joey Adams was leider van een Amerikaanse vaudeville-groep welke in 1961 onder een Amerikaans uitwisselingsprogramma met steun van het ministerie van Buitenlandse Zaken in Washington een aantal landen in Azië afreisde en ook in Bogor voor president Sukarno optrad. Zodoende raakte Joey's vrouw Cindy in contact met de Indonesische president.Zie ook: Joey Adams, On the Road for Uncle Sam. Random House, New York 1963. Hoofdstuk 12, pagina 134: ‘Command performance for Sukarno.’ Typerend voor deze Amerikaanse opportuniste, zou zij een jaar later, in 1967, My Friend the Dictator publiceren. Toen was zij plotseling Bung Karno's vriendschap en gastvrijheid vergeten. Hij had zijn politieke macht verloren. Haar tweede boek over Sukarno bevestigde precies de voorgevoelens die hij altijd tegenover westerlingen en Amerikanen in het bijzonder, had gekoesterd. Onder druk van ambassadeur Jones en sommige slijmjurken uit Sukarno's omgeving had hij zich tenslotte laten overhalen in een autobiografie toe te stemmen. Roeslan Abdulgani had er veel meer uit willen schrappen. Sukarno was altijd te open en te eerlijk. ‘O Amerika, wat is er toch met u aan de hand? Waarom bent u niet mijn vriend geworden?’ schreef hij in het boek van Cindy Adams (pagina 300). In haar tweede Sukarno-boek gooide mevrouw Adams alle remmen los en gaf een typisch Amerikaanse interpretatie van een oosterling, van wie deze dame uit de vaudevillegroep van Joey Adams, geen zier had begrepen. Zijn Amerikaanse ‘vriendin’ ontpopte zich in haar ware gedaante. Er was later deze ochtend een plechtigheid op het Istana Merdeka, waarbij Bung Karno aan vice-admiraal Muljadi een vierde ster zou uitreiken. De hele regering met aanhang was naar het paleis gekomen. Ook generaal Suharto. Vele malen en op voorspraak van kolonel Sutikno, had ik Suharto via medewerkers gevraagd of ik voor de nos een interview mocht filmen. De generaal had nog niet eerder voor t.v.-camera's gesproken en hij aarzelde. Die ochtend besloot ik een laatste poging te wagen. Ook Bung Karno had hem blijkbaar gezegd: ‘Doe het maar.’ Ik ging naar hem toe en stelde mijn vraag. Hij keek op zijn horloge en zei in het Indonesisch: ‘Okay, morgenochtend om 9.00 uur bij mij thuis, Djalan Tjendana no. 8.’ Ik zou de eerste buitenlandse journalist zijn die Suharto voor de televisiecamera's zou krijgen. Op het afgesproken uur waren wij bij Pak Harto's huis. Kolonel Sutik-no wees ons de weg. Op de binnenplaats van het mooie ruime, moderne huis, door een Chinese zakenman aan de generaal geschonken, stond een kooi met een orang-oetan. Zoiets zou in Sukarno's omgeving ondenkbaar zijn geweest. Er werden aan de achterzijde enige verdiepingen bijgebouwd. In de zitkamer was langs de hele lengte van de muur een plantentuin aangelegd. Er stonden twee opgezette tijgers en er lag een tijgerhuid op de grond. Suharto en prins Bernhard zouden veel te bespreken hebben. Er stond een reusachtig aquarium, veel protseriger dan dat op het paleis. Een geschenk van Mercedes Benz. Het embleem was er op bevestigd. Generaal Suharto was vriendelijk, en wat nerveus misschien. Hij zei niet veel. Hij sprak zacht. De nos-geluidsman was ook zenuwachtig. Later bleek, dat een kraaiende haan - als de haan die kraaide nadat Petrus Christus drie keer had verloochend - op de binnenplaats de woorden van de junta dermate had overstemd, dat helaas een aantal meters film verloren zijn gegaan. Ook sloeg een muurklok op een gegeven moment tien slagen, waardoor nog meer gemompel van Suharto onverstaanbaar werd. ‘Wij zijn te weinig waakzaam geweest in de politiek. Wij geloofden vroeger dat de pki werkelijk streed voor de belangen van het volk, samen met andere sociale groeperingen. Dit bleek echter duidelijk niet het geval te zijn. Wij zijn tweemaal voor een gebeurtenis geplaatst welke door de communistische partij werd veroorzaakt.Suharto doelde op de opstand in Madioen in 1948 en de zogenaamde pki-opstand van 1965. Wij zullen dit voor een derde keer moeten voorkomen. Wij zullen dan ook alles in het werk stellen,’ aldus Suharto, ‘om te voorkomen dat de pki in Indonesië zal herrijzen. Wij zullen moeten zorgen, dat die krachten, die trouw zijn aan onze Grondwet, kansen zullen krijgen.’ Ook: ‘Hebt u er weleens over nagedacht, wat de communisten met ons zouden hebben gedaan, wanneer niet het leger maar de pki bij de coup zou hebben gewonnen?’ Suharto, draaide de zaak eenvoudig om. De moord op de zes generaals moest bewijzen, dat er een communistisch bloedbad op handen was in 1965. cia logica! De laatste paar dagen van mijn verblijf in Indonesië verzeilde ik in de eerste bekend geworden corruptieaffaire van het nieuwe generaalsregime. De zondag vóor mijn vertrek bezocht ik samen met kolonel Sriamin de graven van twee vrienden: Willem Latumeten, die als held van protestantse huize, naast generaal Pandjaitan ligt begraven, en van ambassadeur Sukardjo Wirjopranoto, beiden op Kalibata, het nationale heldenkerkhof. Op de terugweg van de erebegraafplaats stelde Sriamin voor langs het huis van de heer en mevrouw Darmadji te rijden. Ik kende de Darmadji's vanuit New York. De heer Darmadji was een hooggeplaatste functionaris van het Indonesische deviezeninstituut. Toevallig kwam ter sprake
dat zich op dat ogenblik de Nederlander Louis Worms in Indonesië bevond. Hij werd door de Indonesische autoriteiten in de gaten gehouden vanwege ongebruikelijke financiële transacties. Ook de inlichtingendienst hield Worms scherp in de gaten. ‘Wij houden zijn post in. Hij schijnt een deal te willen sluiten met generaal Ibnu Sutowo van de Pertamina.Pertamina: Indonesisch staats-oliebedrijf waarvan generaal Ibnu Sutowo de alleenheerser is. Zie ook Pertamina: Indonesian National Oil. McGraw Hill, Far Eastern Publishers. Amerasian Limited, Djakarta, Singapore, Tulsa (Oklahoma) 1972. Wij vertrouwen het niet. Maar ik kan er weinig tegen doen. Ik wil mijn land dienen en wij trachten corruptie te bestrijden. Maar Ibnu Sutowo is machtig. Ik heb geen zin om een kogel in mijn kop te krijgen. Toch wil ik mijn plicht doen tegenover het land.’ Ik zegde toe met Worms te zullen gaan spreken. Het nos-team had mij reeds eerder attent gemaakt op de aanwezigheid van Worms bij het zwembad van hotel Indonesia. Men zei mij: ‘Dat is die makelaar in schroot, weet je wel?’ Ik had nooit van Worms of een schrootaffaire gehoord en wist absoluut niet wie hij was. Die zondagavond ging ik om 22.30 uur naar kamer 349 van hotel Indonesia en ontmoette Worms in kamerjas bij de deur. Hij lag al in bed, maar liet mij binnen. Hij noemde het uit de lucht gegrepen kwaadsprekerij, dat generaal Ibnu Sutowo corrupt zou zijn. Wat de vermeende onregelmatigheden met het schip Elisabeth Broere betrof, waren er misschien wel 8 ton tussen het schip en de wal gevallen, maar ambassadeur Sudjarwo in Den Haag en de consul-generaal in Amsterdam Natadiningrat wisten er ook van mee te praten. Daarop opende de heer Worms zijn diplomatenkoffertje. Hij zei dat hij voor een uitermate belangrijke zaak in Djakarta was maar dat hij niemand te spreken kon krijgen. ‘Krijgt u post?’ vroeg ik. ‘Nee, dat is juist erg vreemd.’ Daarop vertelde ik hem dat hij een goede kans liep gearresteerd te worden. Hij toonde daarop geagiteerd een door de heer Rijke van het Verolme-concern getekende brief aan generaal Ibnu Sutowo, waarbij een levering van tankers werd voorgesteld ter waarde van 320 miljoen gulden. De Nederlandse regering zou in principe met de zaak akkoord gaan. Den Haag zou de lening garanderen. Voor Den Haag dient men te lezen, de Nederlandse belastingbetaler. Hij zei ook andere belangrijke brieven van de regering bij zich te hebben. Ik nam onmiddellijk contact op zowel met kolonel Sutikno als de heer Darmadji. Deze laatste was thans bereid de heer Worms voor een persoonlijk gesprek te ontvangen, opdat hij uiteen zou kunnen zetten niet bij corruptie inzake de Elisabeth Broere betrokken te zijn geweest. Die avond keerde Worms in hotel Indonesia terug en hij zei in het bijzijn van mijn nos-team, Loet Hentze en Fred Romeijn: ‘Meneer Oltmans, ik ben u onvergetelijk dankbaar. Wat u hebt gedaan is een miljoen waard!’ Ik zei verheugd voor hem te zijn, maar dat ik het een dubieuze zaak bleef vinden, dat hij zaken wilde doen namens Verolme met de meest beruchte en corrupte generaal in Indonesië. Worms gaf mij een brief mee voor zijn echtgenote. Ik hoorde enige tijd niets van Worms, ondanks diens toezegging bij terugkeer in Nederland onmiddellijk contact op te zullen nemen. Ik informeerde mij verder over Ibnu Sutowo en begreep dat een dergelijk ‘contract’ van 320 miljoen, zelfs alleen op papier, waanzin zou zijn. Ik hield de kwestie in portefeuille, en ontdekte eind november bij terugkeer
uit Amerika dat generaal Ibnu Sutowo in Nederland zou komen om formeel het contract met Verolme te tekenen. Gezien de nauwe banden van de koninklijke familie met het Verolme-concern zou de ondertekening zelfs in tegenwoordigheid van prins Bernhard plaatsvinden. Dit leek mij een krasse ontwikkeling. De meest efficiënte en beruchte corruptor van heel Zuidoost-Azië op Soestdijk? Op 10 december 1966 publiceerde ik een artikel van zeven pagina's, voorzien van door mij gemaakte foto's, in het nationaal christelijke weekblad De Spiegel: nog altijd bung karno. Hierin wijdde ik 32 regels aan de zaak Worms, Ibnu Sutowo, de Elisabeth Broere en de voorgenomen lening van 320 miljoen aan de meest beruchte Indonesische generaal. Worms had de lucht gekregen van deze publikatie en belde De Telegraaf met de mededeling dat in de Duitse Der Spiegel een funest artikel zou verschijnen, dat met man en macht de kop ingedrukt zou moeten worden. Als de lening van 320 miljoen aan de Indonesische oliegeneraal niet door zou gaan, dan zouden de werven van Verolme immers deze prachtige opdracht mislopen. Wat Oltmans beweerde waren ‘infame leugens’, aldus Worms op pagina 1 van De Telegraaf.De Telegraaf, 6 december 1966. Rond Worms en de 320 miljoen voor de corrupte generaals in Indonesië ontwikkelde zich de eerste dagen van december 1966 een miniatuur drama, waar Jonathan SwiftJonathan Swift, Brits satiricus (1667-1745) bekend als auteur van Gulliver's Travels. een theaterstuk aan zou hebben gewijd. Met collega's Herman van den Akker en René van Eijk van het Algemeen Dagblad en Pierre Claessens van het Nieuwsblad van het Zuiden had ik de kwestie van de 320 miljoen besproken. Tenslotte was mijn enige ‘bewijs’ dat ik in Djakarta de brief van de heer Rijke van Verolme aan generaal Ibnu Sutowo had gezien. Ik bezat geen fotokopie. Van Eijk belde de heer Rijke thuis op, alsof hij in het bezit van het bewuste stuk was, waarop de Verolme-functionaris het bestaan ervan onmiddellijk bevestigde. Ook het bedrag klopte. Ogenblikkelijk stal de toenmalige adjunct-hoofdredacteur van het Algemeen Dagblad, H. Appel, mijn primeur voor De Spiegel en bracht mijn gegevens 2 december 1966 op pagina éen. Protesten van zijn medewerkers mochten niet baten. Alleen de Raad van de journalistiek zou hem later voor deze weinig geslaagde grap veroordelen. Zo zijn onze manieren bij sommige journalisten onder elkaar. Vrijdagavond 2 december ontving ik in de bungalow van mijn ouders in Huis ter Heide een telefoontje van de heer Mollerus, juridisch adviseur van Cornelis Verolme. ‘Kunt u onmiddellijk in Amsterdam komen om uw
publikatie in De Spiegel te bespreken. De heer Verolme overweegt rechtsmaatregelen tegen u. Hij is bereid deze oplaag van De Spiegel op te kopen.’ Driehonderdduizend exemplaren notabene! Ik antwoordde dat het te mooi weer was om naar Amsterdam te komen en dat hij, indien hij mij wilde spreken, maar naar Zeist moest komen. Bovendien wist ik dat het bewuste nummer van De Spiegel al op weg naar de krantenstallen was. Daarop werd besloten, dat de hoofdredacteur van De Spiegel, Teunis en diens assistent Aartsma en ikzelf de heer Mollerus vandaag om 10.30 uur in het motel te Bunnik zouden ontmoeten. Jonkheer Mollerus zette tijdens deze niet on-komische ontmoeting uiteen, dat de zaak van de 320 miljoen voor Ibnu niet alleen Verolme maar ook de regering aanging. ‘Enkele van onze voornaamste staatslieden hebben zich ermee bemoeid.’ Hierop stelde ik: ‘Dan zijn zij povertjes ingelicht, want geen mens, die weet wie Ibnu Sutowo is, heeft zin om met die boef in zee te gaan.’ ‘Maar Ibnu Sutowo is een hooggeplaatste functionaris in Djakarta en een bijzonder integere figuur,’ hield Mollerus vol. ‘Hij is ons bij Verolme, door de hoogsten in den lande aanbevolen.’ Ik antwoordde: ‘Hij is een supergangster en you better get your facts straight.’ ‘Maar hij bezit een aanbeveling van generaal Suharto zelf,’ aldus Mollerus. ‘Geen wonder,’ zei ik, ‘want Suharto is door de ploerten uitgezocht om corruptie en schandalen in Indonesië te dekken. Trapt u daar nu werkelijk in?’ ‘Maar vorige week heeft Suharto nog een minister van Financiën ontslagen,’ hield Mollerus vol. Mollerus beklaagde zich bij Teunis en Aartsma (waar ik bij zat) over mijn niet logisch en veel te emotioneel denken. ‘Waarom hebt u zich altijd voor het verbeteren van de Indonesisch-Nederlandse betrekkingen ingespannen, en nu doet u dit!’ aldus de heer Mollerus. ‘Omdat het nauwelijks in de bedoeling van land en volk van Nederland kan liggen om zaakjes van 320 miljoen met beruchte corruptors in Indonesië te sluiten,’ antwoordde ik. De fotograaf Govaers van De Telegraaf verscheen plotsklaps tijdens onze bespreking in Bunnik, maar er kwam geen plaatje in de krant. Die zelfde middag arriveerde de assistent van ambassadeur Zairin Zain, Bob Tapiheru, uit Bern. Nadat ambassadeur Zain in Washington D.C. een hersenbloeding had gekregen was hij in Zwitserland benoemd, om op een minder drukke post in een gunstig klimaat te kunnen herstellen. Tapiheru: ‘De baas wil precies weten wat je nu weer aan het uitspoken bent,’ aldus Bob. Ik lichtte hem compleet in. Intussen wist Tapiheru te melden, dat men er in Bern achter was gekomen dat wijlen generaal Yani niet minder dan 200 miljoen roepia's op illegale wijze had verkregen bij een voorgenomen aankoop van Hispano Suiza-raketten in Zwitserland voor het Indonesische leger. Alle kranten in het lage land stonden vol over de Verolme-Ibnu Sutowo-affaire en de 320 miljoen harde guldens, die in de zakken van de corruptelingen in Djakarta terecht hadden moeten komen, per garantie van de Nederlandse belastingbetaler!Ook Cornelis Verolme zou later met memoires aankomen. Er stond wel in hoe hij met Sukarno nasi had gegeten, maar met geen woord wordt gerept over de voorgenomen malversaties via Ibnu Sutowo voor een bedrag van 320 miljoen! In de auto rijdende hoorde ik toevallig een reportage in Dingen van de dag van de vara waarbij tot mijn niet geringe verbazing werd gesproken over ‘de onbetrouwbare journalist, Willem Oltmans, die een nieuwe ballon over 320 miljoen gulden had opgelaten’. Er zat niets anders op dan de betrokken redacteur voor de Raad voor de journalistiek te brengen. Hij werd veroordeeld. Veel schiet men niet op met dergelijke uitspraken, want het publiek onthoudt nu eenmaal gemakkelijker de beschuldiging dan de terechtzetting. Wanneer men maar lang genoeg en vaak genoeg voor onbetrouwbaar en een rellenmaker wordt uitgescholden, wordt het image van de betrokkene, gegarandeerd steeds minder plezierig. Henk Hofland, die mij kent zoals ik echt ben en mijn pers-image voortreffelijk kon vergelijken heeft dan ook in twee van zijn boeken een passage aan de vervalsingen over mijn persoonlijkheid gewijd.Zie Opmerkingen over de chaos, pagina 89-93, en Tegels Lichten, pagina 56 en 57. Worms ging in de pers als een razende te keer. worms noemt oltmans een infame leugenaar, aldus het Nieuwsblad van het Zuiden in een vierkoloms kop. Verolme gaf een communiqué uit: sutowo zeer betrouwbaar.Zie dagblad Trouw, 6 december 1966. ‘Worms overweegt stappen bij de Raad van de journalistiek en de officier van justitie,’ aldus Trouw. (De stappen werden niet au sérieux genomen). oltmans is omgekocht, wist de Haagse Courant op pagina éen in dikke letters te melden. Dát had Worms de krant verteld tenminste. Ik liet mijn raadsman mr. J.C.S. Warendorf bij hoofdredacteur P. de Wit protesteren. Prompt verscheen een tweede kop in de Haagse Courant: oltmans slachtoffer van zetfout!Zie Haagse Courant, 9 december 1966. ‘Louis Worms nerveus en geknakt,’ meldde Het Parool over een hele pagina: ik voel mij verplicht te blijven vechten, aldus Worms tegen Gerth van Zanten. De Haagse Post op 10 december 1966: ‘Oltmans blijft zijn spel spelen.’ miljoenenorder dreigt ons land te ontglippen, aldus De Tijd. Misschien krijgt de lezer enigszins een idee van de deining die ontstond. Enkele dagen later verscheen Ibnu Sutowo in eigen persoon ná zijn gemankeerde 320 miljoen-zaakje met het Verolme-concern op een persconferentie op Schiphol. Hij deelde mee te hopen dat de lening toch nog door zou gaan en verklaarde dat Indonesië in tien jaar zou kunnen afbetalen. Tot tweemaal toe, want ik was recht voor hem gaan zitten, weigerde hij te antwoorden op mijn directe aanval: ‘Ontkent u dat er bij de transactie van de Elisabeth Broere corruptie is gepleegd?’ Nadat Worms had geroepen: ‘Dat is Oltmans, u moet niet antwoorden,’ zei Ibnu, dat hij niet van plan was te reageren op kletspraatjes die iemand die hij niet kende in de bar van hotel Indonesia had gehoord. Ik heb het gevoel behouden dat prins Bernhard de blamage van een ondertekening van een dergelijk corrupt akkoord op paleis Soestdijk bespaard is gebleven, terwijl die 320 miljoen gulden tenminste niet per
commissie of op andere manieren in de zakken van Worms of Indonesische corruptors terecht zijn gekomen. Deze Verolme-deal met Ibnu is tenminste niet doorgegaan. Omdat ik in februari 1967 een documentaire voor de nos samenstelde over het nieuwe bewind in Djakarta, meende ik ook de heer Verolme, die bezig was een scheepswerf in Tandjung Priok neer te zetten, waarvan ik opnamen had gemaakt, aan het woord te moeten laten. Aanvankelijk maakte hij bezwaar, dat ik zelf hem in zijn villa in Ridderkerk zou komen filmen, maar de nos liet zich niet door het Verolme-concern de wet voorschrijven, dus zodoende sprak ik onze nationale scheepsbouwer zelf. Hij zei mij: ‘U moet liever niet over corruptie schrijven. Wanneer ik eens een boekje open zou doen over corruptie in Nederland, dan zou Den Haag te klein zijn. Hoe denkt u dat ik mijn scheepswerf in Brazilië heb kunnen bouwen?’ Het gezegde, pour s'enrichir il faut se salir un peuOm zich te verrijken zal men zich enigszins moeten bevuilen. zal wel niet voor niets in de wereld gekomen zijn, wat nauwelijks een reden voor een journalist kan zijn met de wolven in het bos te huilen. Toen zes jaren later op 14 juli 1973 in Elseviers Weekblad koppen verschenen: kabinet wil klaarheid over corruptie, Schandaal sleept sinds 1970, Anonieme Indonesiër handelt in bewijsstukken, Sikkens erkent Overprijs Verf-Export naar Indonesië, dacht ik aan de storm van verontwaardiging toen ik meende over Ibnu Sutowo en andere corrupte trawanten bij Nederlands-Indonesische handelsbetrekkingen te moeten berichten. In 1966 wilde men in Amsterdam absoluut niet horen, dat het nieuwe regime in Djakarta, wat Mark Twain noemde, op de waarheid bezuinigde. In 1966 moest in Nederland, parallel aan het vestigen van een anti-rood bewind in Zuidoost-Azië de indruk worden gehandhaafd, dat de Orde Baru de economie grondig en met elan zou aanpakken, want alleen de bereidwilligheid van rijke westerse landen om de generaals te financieren, zou de Suharto-groep immers overeind kunnen houden? nts vist voor fl 50 000 achter het nieuws, aldus prijkte vandaag een kop op de voorpagina van De Telegraaf. Oltmans had waardeloze films uit Indonesië mee teruggebracht (in dikke letters). De ntsVroegere benaming van de nos. was zwaar in de boot genomen. In een poging de samenwerking met mijn hoogste chef ook blijvend te ruïneren, werd ook Carel Enkelaar erbij gesleept.
Het kon niet op. Het Telegraaf-bericht leek voor de heer Beerekamp van de chu serieus genoeg om er meteen schriftelijke vragen over aan de minister voor Cultuur, Recreatie en Maatschappelijk Werk te stellen.Zie Appendix XIV. Natuurlijk lieten de heren Stokvis en Goeman Borgesius als te doen gebruikelijk zich niet onbetuigd en zij produceerden twee ‘vernietigende’ hoofdartikelen: het eerste heette treurig en het tweede nts en kijkgeld. Ditmaal was ik de ‘lijfknecht van Sukarno’ geweest in het conflict om Nieuw-Guinea. ‘Deze “journalist” ontziet zich niet zijn verhaal (over de 320 miljoen) aan een Nederlands weekblad op te zenden, dat het nog publiceert ook. Een heel domme beslissing, die het blad zelf en de werkgelegenheid in de Nederlandse scheepsbouwindustrie grote schade kan berokkenen. De treurige gang van zaken komt erop neer, dat de politieke machinaties in Indonesië via een zich Nederlander noemend persoon op kosten van de Nederlandse werkgelegenheid worden uitgevochten,’ aldus De Telegraaf, blijkbaar de steunpilaar en voorvechter van corrupte, fascistische generaals als Ibnu Sutowo. De tweede aanval per hoofdartikel was vervat in een tirade, hoe het mogelijk was geweest, dat de nts (nu dan de nos) Oltmans had kunnen uitsturen, die met f 50 000 kijkersgeld had gesmeten en uitsluitend waardeloos materiaal mee terug had gebracht. De Telegraaf, die voor domoren die de rotzooi nog altijd blijven aanschaffen, zo gaarne poseert als nationale verdediger van de doorsneeburger van Nederland, had natuurlijk liever gehad, dat ik niets over de corrupte oliegeneraal zou hebben geschreven, en Verolme zijn ‘zaken’ had kunnen doen, 320 miljoen guldens van Nederlandse belastingbetalers in de verkeerde zakken in Indonesië terecht zouden zijn gekomen. Stokvis en Goeman Borgesius waren alléen maar niet geïnformeerd over de achtergronden van de affaire, zoals later ampel zou blijken.Zie pagina 450. Bovendien antwoordde mejuffrouw Klompé na een zorgvuldig onderzoek aan de heer Beerekamp, dat de kosten van mijn twee documentaires in Indonesië beneden het gebruikelijke gemiddelde hadden gelegen. Zulke berichten vindt men dan later in De Telegraaf niet terug, ook niet in wegmoffelende rubrieken van de kleine letters. Ik bracht De Telegraaf voor de Raad voor de journalistiek. Op 23 mei 1967 sprak de Raad als haar oordeel uit, gelet op de artikelen 1, 35/37 juncto 26, 29 en 31 van haar Reglement, dat wat De Telegraaf had gedaan met beide bovengenoemde hoofdartikelen te publiceren alsmede met de berichtgeving dat de nts voor 50 000 gulden achter het net zou hebben gevist, ‘een feitelijk onjuiste voorstelling van zaken werd gegeven’, en dat ‘gesproken moest worden van een handeling, schadelijk voor de waardigheid van de stand der Nederlandse journalisten, als bedoeld in artikel 1, lid 2 van het Reglement van de Raad.’Zie Appendix XI. Dit was een uitspraak in de dagen dat mr. A.A.L.F. van Dullemen voorzitter van de Raad voor de journalistiek was. De Raad wist dat de Telegraaf-heren, indien opgeroepen voor haar te verschijnen, opzettelijk verstek lieten gaan, maar dat hield het college er niet van af een uitspraak te doen volgens de bedoeling en de reglementen van de Raad. Tegenwoordig volgt deze Raad onder voorzitterschap van prof. mr. Ch.J. Enschedé
een ander beleid. Wanneer men thans de redacteuren van De Telegraaf voor leugenverhalen en beledigingen voor de Raad voor de journalistiek daagt en zij niet verschijnen, spreekt de Raad, bij het wegblijven van Telegraaf-schrijvers, geen oordeel meer uit en onthoudt het college zich van het doen van een uitspraak, waarmee hij zich verlaagt tot een paskwil. Intussen werden mijn twee documentaires, Orde Baru 1 en 2, op 18 januari en 7 februari 1970 niet zonder bevredigend resultaat uitgezonden. ‘Verdienstelijk’, meende De Volkskrant. ‘Voortreffelijk filmverslag’, schreef het dagblad De Tijd. ‘Informatief’, meende het Algemeen Handelsblad, aangaande het door De Telegraaf genoemde ‘waardeloze materiaal’. Ná Verolme, Worms en generaal Ibnu Sutowo zou ik met de Indonesische minister van Buitenlandse Zaken, Adam Malik, in scherp conflict komen. Het is tekenend, dat Bung Karno Adam Malik al in 1947 liet gevangennemen, omdat hij een staatsgreep wilde organiseren. Malik was toen trotskist. Hij ontsnapte uit de bak (waar hij onder andere latere samenzweerders leerde kennen en ook Werner Verrips zou hebben ontmoet), wist opnieuw een wit voetje bij Bung Karno te halen wiens ijdelheid, wordt dan gezegd, hem parten speelde. Voor mij was het Sukarno's mens-zijn die hem eenieder en alles kon doen vergeven. Malik klom weer snel op, via het persbureau antara, en een post als ambassadeur in Moskou tot minister van Handel. Terwijl Subandrio toen het hem te heet onder de voeten werd in de psi over ging naar de pni, weigerde Malik zijn links radicale Murba-partij te verlaten, toen deze door Bung Karno bij het bezuinigen op politieke partijen werd opgeheven, en hij trad af als minister van Handel. Zodoende schoof hij automatisch dichter naar de tegen Sukarno subversief agerende generaals toe. Zij konden een figuur als Malik, van huis uit strak links, prima gebruiken in een door de dewan djendral te vormen regering. Zo ziet men Malik dan weer opduiken, als minister van Buitenlandse Zaken en derde rad aan het hoge presidium van Suharto. Hij zou het zelfs tot de prestigieuze post van president van de 26ste Algemene Vergadering van de Verenigde Naties brengen, een functie, die een Indonesiër van het kaliber Ali Sastroamidjojo, maar nooit Malik had moeten toekomen. Bij terugkeer in New York, ná mijn aanval op Ibnu Sutowo einde 1966 in De Spiegel, werd ik door vrienden uit de kring van de Indonesische Kamer van Koophandel in Wall Street benaderd. Men was op de hoogte van mijn gevecht met Ibnu Sutowo. Men was van mening, dat het in het belang van Indonesië zou zijn, wanneer andere corrupte praktijken dan
die van het Pertamina staats-oliebedrijf aan de kaak werden gesteld. De Orde BaruOrde Baru: Suharto's Nieuwe Orde, tegenover Bung Karno's Oude Orde de Orde Lama. van Suharto ondernam intensieve pogingen om in Amerikaanse financiële kringen de indruk te wekken dat met de situatie uit de nadagen van Sukarno voor eens en voor al werd afgerekend, dat Indonesië aan een schone lei was begonnen, en dat corruptie van nu af aan met kracht zou worden bestreden. Hierdoor groeide de bereidheid om Amerikaanse dollars naar Indonesië te doen vloeien. Terwijl inderdaad meer bereidwilligheid onder Amerikanen weer in Indonesië te investeren viel te constateren, was toch een oude bekende corruptor in Washington D.C. opgedoken, ditmaal als buitengewoon gevolmachtigd ambassadeur van het nieuwe Hoge Presidium in Indonesië, te weten generaal Suharto, de sultan van Djokjakarta, Hamengku Buwono ix, en Adam Malik. Wat de overwegingen van de Indonesische Kamer van Koophandel ook mochten zijn liet mij verder onverschillig. Voor mij was het geen onbelangrijke zaak, dat mijnheer Malik een van zijn kornuiten er op uit had gestuurd om het land voor 8 miljoen dollars op te lichten. Malik's kameraad had Widjatmiko de volgende stunt uitgehaald. Op slinkse wijze had hij via de secretaresse van een concurrerende corruptor de hand weten te leggen op contacten in Washington D.C. en de Verenigde Staten. Er waren als gewoonlijk, rijsttekorten in Indonesië. De regering-Suharto had ambassadeur Marshall Green ettelijke malen om hulp gevraagd. Green had geantwoord dat het voorlopig niet mogelijk zou zijn om in 1966 uit Amerikaanse surplusvoorraden rijst te betrekken. Amerika kon niet helpen. Hiermee lag de weg open naar de zwarthandelaren. Senator John Tower uit Texas had bij het aftreden van Sukarno een eigen vertegenwoordiger in Djakarta, Thomas M. Coyne, gestationeerd. Deze ijverige agent had al spoedig ontdekt, dat Widjatmiko met voorstellen kwam om via Publieke Wet 480 in de Verenigde Staten uit Amerikaanse voorraden rijst aan te kopen, op een lening over een periode van 40 jaren af te betalen. Reeds tijdens de regeringsperiode van Bung Karno was deze Widjatmiko op het oorlogspad geweest. Nu Sukarno van het toneel was verdwenen, was men in Wall Street onthutst over het feit, dat het nieuwe Indonesische bewind via dezelfde figuren de zaken bleef regelen. Toen ambassadeur Marshall Green eens een lijst publiceerde, waarop alles voorkwam wat Indonesiërs de afgelopen jaren via die Wet 480 op leningen in Amerika hadden aangekocht, was Sukarno des duivels. Men had hem nooit verteld, dat het hier 40-jarige leningen betrof. Hij wist dus niet dat Indonesië voor idem zoveel bij de Verenigde Staten in het krijt was komen te staan. Widjatmiko ging in 1966 deze schijn-show voor Suharto herhalen. Hij kreeg een bijzondere opdracht van het Hoge Presidium, gedateerd 2 september 1966. Eerst tekende zijn vriend, de minister van Buitenlandse Zaken, Adam Malik, die in het komplot zat. Daarop wist Widjatmiko de handtekening van de ‘keurige’ sultan van Djokja te bemachtigen, door hem aan te schieten op het moment dat hij in een vliegtuig naar de Verenigde Staten zou stappen. De sultan tekende aan de vliegtuigtrap. Toen was het niet meer moeilijk om Suharto's handtekening te krijgen, want die zag dat de beide andere heren van het presidium reeds akkoord wa-ren gegaan en het echte spel kon beginnen. Widjatmiko werd in Washington als buitengewoon gevolmachtigd minister en ambassadeur ontvangen vanwege de brief van het Indonesische Presidium. Hij opereerde geheel buiten de Indonesische ambassade om. In Djakarta veronderstelde men dat Widjatmiko een barter-deal zou gaan sluiten en rijst tegen mineralen zou gaan ruilen. Ambassadeur Sudjatmoko voelde zich gepasseerd en distantieerde zich van deze corruptie. Het Amerikaanse ministerie van Landbouw gaf onmiddellijk een vergunning aan Widjatmiko om een lening voor Indonesië te sluiten ter waarde van 6 tot 8 miljoen us-dollars over een periode van 40 jaar in termijnen terug te betalen. Een voorraad van 50 000 ton rijst zou naar Djakarta worden gezonden. Widjatmiko deed zijn handel niet met gerenommeerde rijstexporteurs, maar benaderde volgens Tom Coyne, een totaal obscure zaak in Memphis, Tennessee. De rijst werd met een nog onbekender maatschappijtje, de Flare Shipping Line, naar Indonesië verscheept. Aldaar aangekomen verkocht Widjatmiko de rijst ter waarde van 6 à 8 miljoen us-dollars tegen roepia's aan het leger, de marine en de luchtmacht. Het geld verdween in tal van onbekende banken en op niet nader te verifiëren bankrekeningen. Daarop werd de regering Suharto een lening van 6 tot 8 miljoen dollars gepresenteerd, over een periode van 40 jaar terug te betalen. Dit is éen uit een dossier vol zaken, dat ik in Wall Street verzamelde en waarvan ik in het weekblad De Spiegel op zeer beperkte schaal die dagen melding heb gemaakt.Zie De Spiegel, 27 mei 1967, 12 augustus 1967, 16 september 1967, en 7 oktober 1967. Onmiddellijk werd De Spiegel van 17 mei 1967 in Indonesië verboden. Twee advocaten, mr. A.C. van Empel, en de Indonesische advocaat, Tasjrif, de laatste speciaal hiervoor uit Djakarta overgekomen, meldden zich in Wageningen bij hoofdredacteur Teunis. Ook de Indonesische ambassadeur in Den Haag, Sudjarwo Tjondronegoro, bevestigde mij per telegram, dat minister Malik een proces tegen mij was begonnen. Op 16 september 1967 publiceerden wij in De Spiegel een fotokopie van het originele stuk, waarbij Suharto, de sultan en Malik de heer Widjatmiko hadden gemachtigd rijst in de Verenigde Staten aan te kopen. Het proces van Malik ging toen niet meer door. De advocaat van Malik, Tasjrif, keerde snel naar Indonesië terug, gaf een persconferentie bij aankomst op Kemajoran, en loog er op los. Hij vertelde de wachtende Indonesische persPersconferentie op 17 september 1967. dat Malik van De Spiegel glansrijk had gewonnen, dat het Nederlandse weekblad alle beschuldigingen had teruggenomen en nog mooier, dat De Spiegel Malik verontschuldigingen had aangeboden. De Djakarta Times drukte de leugens van Malik's advocaat mogelijk te goeder trouw over de hele voorpagina op 18 september 1967 af. In De Spiegel van 7 oktober 1967 antwoordden wij met een artikel, ‘Salto mortale van Malik's advocaat: Een kat in het nauw.’ Dit alles geeft de lezer dan een indruk van de soort situaties welke de journalist ontmoet, die bij zijn reportages het dictum volgt, om Bernard Shaw te parafraseren: ‘Het gaat niet erom dat men belangrijke personen of onbelangrijke personen aanvalt, het gaat erom alle personen met dezelfde maatstaven aan te vallen.’ Later heeft een kolonel Sriamin, naar ik begreep mede op verzoek van
generaal Suharto, de affaire in Washington en New York nagetrokken. Hij bevestigde mij, dat ‘iedereen daar wist’ dat Widjatmiko met steun van Malik en op gezag van Suharto's presidium monkey business had uitgehaald. De zaak had nagewerkt in de Amerikaanse hoofdstad en bepaalde functionarissen waren zelfs uit hun ambt gezet. Het heeft weinig zin meer alle details hieromtrent te vermelden. Hoe on-vaderlands, immoreel en misdadig het was, dat juist naaste medewerkers van Suharto, als Malik, Widjatmiko, Surjo Wirjopotro, Alam Sjah, Ali Murtopo, Sudjono Humardhani, Achmed Tirtosudiro, Achmad Yusuf en anderen zich met illegale (rijst)handel inlieten, waar rijst het brood van Azië betekent, bewijst de situatie ook nog altijd in 1973.Zie ook: Wibisono, Serious Food Crisis in Indonesia, ‘The Afro-Asian Journalist’ No 1, 1973. Pagina 8-11, waarin ditmaal vanuit Peking op de corruptie rond Indonesische rijstaankopen in de Verenigde Staten de aandacht werd gevestigd. Thailand heeft de uitvoer van rijst onlangs moeten stopzetten. Generaal Yusuf maakte naam in rijstzaken als Indonesisch ambassadeur in Bangkok. De Chinese Volksrepubliek heeft de uitvoer van rijst moeten staken. Vietnam heeft met ernstige tekorten te kampen, deels als gevolg van de Amerikaanse oorlogvoering met chemische wapens, deels door onverwachte droogte. Ook Hong Kong en Singapore zitten in 1973 met rijstschaarste. Generaal-majoor Sugih Arto verwierf als Indonesische ambassadeur in Burma de bijnaam van ‘rijstdief’. Later werd hij Suharto's procureur-generaal! In 1973 steeg de rijstprijs in een gebied dat sedert eeuwen de rice-bowl van Azië werd genoemd tot een recordhoogte van 325 us-dollars per ton. Dit was ongeveer vier maal zo hoog als in 1971.Zie Time Magazine, 2 juli 1973, ‘A Rice Crisis is Boiling’. Het was dus niet voor niets dat ik het in 1967 noodzakelijk achtte de corrupte rijst-praktijken van Malik en diens handlanger Widjatmiko aan de kaak te stellen. De Amerikaanse regering maakte het spoedig voor Widjatmiko onmogelijk om de Verenigde Staten binnen te komen. Maar Malik verschijnt nog altijd op Djakartaanse partijen in gezelschap van zijn oude kameraad, die dan een bloem in het knoopsgat draagt. Geen anjer, want Widjatmiko bezit nog geen privé-Fokker-Fellowship, door Suharto betaald, waarin hij middels de frigidaire anjers zou kunnen laten aanrukken. In zijn geval zal het wel een Indonesisch vergeet-mij-nietje zijn! Ná mijn laatste reis naar Indonesië in 1966 en de ruzie met Adam Malik zijn mijn contacten met dat land vervaagd. Tony Dake van de nos maakte in 1968 een reis naar Djakarta en rapporteerde in een nos-vergadering dat het hoofd van de Indonesische inlichtingendienst mij een gevaarlijk man had genoemd. Dake, die wist dat hij mede op mijn enthousiaste voorspraak bij Carel Enkelaar in dienst van de nos was gekomen, greep de allereerste vergadering in nos-verband aan om de verzamelde heren mee te delen, dat hij niet begreep dat de nos een man als mij in dienst wilde hebben of medewerking aan nos-programma's liet verlenen, ‘want hij staat in Djakarta op de zwarte lijst.’ Anthonie Dake is het soort zakenman-journalist die afwisselend vaart op het motto ‘voor wat hoort wat’, hetgeen pas goed duidelijk werd bij het verschijnen van zijn hokus-pokus-boek In the Spirit of the Red Banteng.Zie ook pagina 285-287. Geleidelijk aan hield ik mij met andere journalistieke activiteiten dan Indonesië bezig. Zo reisde ik bij toeval op weg naar een lezing in Dallas, Texas, met de moeder van de vermoedelijke moordenaar van president John F. Kennedy, mevrouw Marguerite Oswald. Ik raakte met haar bevriend en zij kwam bij mij op bezoek in New York. Door gesprekken met haar, evenals via markante aanwijzingen van de Utrechtse paragnost, Gerard Croiset, kwam ik bijvoorbeeld op het spoor van een goede vriend van Oswald, George de Mohrenschildt en diens vrouw Jeanne. George was van Russische afkomst, had voor de Franse en Amerikaanse inlichtingendiensten gewerkt, was geoloog en adviseur voor belangrijke Amerikaanse oliebelangen, kende de familie van Jacqueline Kennedy, en was tezelfdertijd een groot vriend van Lee Harvey Oswald en diens Russische vrouw Marina. Het befaamde Warren-Report, dat de gang van zaken rond de moord op jfk moest onderzoeken besteedde vele pagina's aan het echtpaar De Mohrenschildt en in bepaalde publikaties wordt George afgeschilderd als de man achter de schermen, die de hinderlaag voor Kennedy in Dallas zou hebben georganiseerd. Deze ontdekkingen leidden naar de officier van justitie in New Orleans, Louisiana, Jim Garrison, met wie ik een 40 minuten lang interview voor de nos filmde, dat sterk de aandacht trok. Garrison poneerde de stelling, dat president Kennedy via bepaalde figuren uit de Amerikaanse cia, alsmede met behulp van Cubaanse vluchtelingen, zou zijn vermoord. Het is zeer belangwekkend bij het zich momenteel in de Verenigde Staten ontwikkelende Watergateschandaal te constateren, dat opnieuw elementen uit cia-kringen en Cubaanse vluchtelingenkringen in Florida zelfs in opdracht van Nixon's Witte Huis nauw betrokken waren bij pogingen om erop toe te zien, dat de democraten - en dus de oude kring van de Kennedy's - de verkiezingen vooral niet zouden winnen. Het Nixon 
Witte Huis liet zelfs door een zekere Anthony Ulasewicz een verleidersflat in New York-City afhuren, ‘met behang van fluweel en tapijten’, meldde De Telegraaf, om jonge vrouwen te verleiden met het doel gegevens te verzamelen over het privé-leven van de enige overgebleven Kennedy-politicus, Edward. Wanneer
men bedenkt, dat John, Bobby en Edward Kennedy samen een stuk of tien zoons in de Amerikaanse samenleving hebben gezet, zal een volgende generatie politici in de Verenigde Staten zich vast op de komst van een eskader potentiële Kennedy-kandidaten kunnen voorbereiden. Hoe het ook zij zelfs Leo Riemens noemde in De Telegraaf mijn Garrison-film via de nos, ‘een onverwacht hoogtepunt in t.v.-journalistiek.’ Riemens bracht het uiteraard niet op de naam van de interviewer in zijn krant te zetten.De Telegraaf, 22 februari 1958. Zoals ik tijdens een vliegreis van Mexico City naar New York in 1964 een poging had ondernomen naar civielere betrekkingen met Luns te streven, heb ik die dagen ook het initiatief ontplooid op bezoek te gaan bij de heren Stokvis en Goeman Borgesius van De Telegraaf. Ik stelde voor de strijdbijl te begraven. ‘Zeker, zeker,’ aldus Stokvis, ‘wij zijn er allerminst op uit om uw carrière dwars te zitten. Het is ons inderdaad opgevallen, ook in het Garrison-interview, dat u soms goede journalistiek bedrijft. Uw Nieuw-Guinea-standpunt zagen wij nu eenmaal als een bijzonder scheve schaats. Maar goed, wij zullen uw verdere activiteiten met belangstelling volgen en om ons behoeft u niet bevreesd te zijn.’ Dat was dat. Een jaar later zou reeds blijken, dat ik mij de moeite had kunnen besparen. Van tijd tot tijd bleef het onderwerp Indonesië echter mijn pad kruisen. De nos, in vergadering met Carel Enkelaar en Willem L. Brugsma, had mij begin 1968 verzocht een rapport te maken over de dat jaar in de Verenigde Staten te houden presidentsverkiezingen. Er waren vele kandidaten. Alhoewel algemeen werd verwacht, dat president Johnson zich herkiesbaar zou stellen voor een tweede volledige ambtstermijn, waren er verscheidene andere kapers op de kust, waaronder Nelson Rockefeller en Richard Nixon voor de Republikeinen en Eugene McCarthy als grote rebel onder de Democraten. Ik adviseerde de heer Enkelaar, mij opdracht te geven als Amerikaanse vertegenwoordiger van de nos-televisie, mij met de heer Nixon bij de eerste voorverkiezingen in New Hampshire mee te laten reizen. Ik kreeg de indruk dat men mij voor onwijs hield, maar ik zette door. Ik maakte zelfs een afspraak voor Willem L. Brugsma met Richard M. Nixon, omdat Brugsma doorgaans voor de nos-televisie op voortreffelijke wijze voorname staatslieden interviewt. Ook hij vond het niet belangrijk genoeg naar New York te komen of hiervoor andere werkzaamheden te verzetten. Kennelijk dacht men niet in Hilversum, dat Nixon een schijn van kans had en mijn filmmateriaal ging weer op de plank. In maart 1968 was ik de enige niet-Amerikaanse journalist die een aantal dagen met Nixon in diens tweemotorig De Havilland-toestel door New
Hampshire meevloog. Ook mevrouw Nixon maakte de campagne mee. Figuren als Raymond Price, tot dusverre buiten de schandalen gebleven, en iemand met wie ik over de jaren contact heb blijven houden als Nixon's voornaamste speech-writer, Herbert Klein, onlangs zonder herrie afgetreden, John D. Ehrlichman, presidentieel assistent en tot over zijn oren in Watergate betrokken, en appointments secretary, Dwight Chapin, eveneens door het Watergate-schandaal gevallen, omringden Nixon die dagen met toewijding, advies en paperassen. Bob Haldeman, later door de journalist Joe Kraft omschreven als ‘de Himmler’ van het Nixon Witte Huis was nog niet van de partij. Van de zijde van de media waren wij met z'n drieën: John Chancellor van nbc televisie en Bob Semple van de New York Times en ik. Het gezelschap telde 18 personen. Ik wil over Nixon niet veel zeggen. Hij is nu eenmaal een dikke vriend van Luns. Bovendien is hij het staatshoofd van een bondgenoot. De dagen dat je nog niet ongestraft Johnson - of Nixon - moordenaar, lood om oud ijzer overigens, mocht roepen liggen nog niet al te ver achter ons. Ik vond het een ordinaire man, die bij mij als onoprecht, druipend van goedkope gemeenplaatsen overkwam. Voor iemand als ik die de Verenigde Staten gedurende twintig jaren goed heeft leren kennen blijft het een zorgelijke vraag hoe het komt dat steeds weer dit soort middelmatige en duidelijk het land onwaardige personen op de hoogste posten van deze boeiende natie komen te zitten. In verband met mijn boek Grenzen aan de groei heb ik tal van Amerikaanse wetenschapsmensen en deskundigen de vraag gesteld wat er zou moeten worden gedaan om personen van eruditie, innerlijke beschaving, intelligentie en mentale geschiktheid op het Witte Huis te krijgen. Niemand, absoluut niemand wist een bevredigend antwoord op die vraag te geven. Wanneer er een Kennedy op de bok komt te zitten wordt hij er af geschoten. Het métier van president van de Verenigde Staten, als het vak van de goedkope handelsreiziger in politieke doubletalk, zal voorlopig nog wel gehandhaafd blijven. Merkwaardig is overigens, dat het mij zelfs in het dagblad Zaanstreek Typhoon nooit is gelukt mijn indrukken uit 1968 geplaatst te krijgen, namelijk dat Nixon een politieke kwakzalver was. Nu weet de hele wereld dit langzamerhand. Voor mij was hij toen al een kwal, maar het was blijkbaar niet veroorloofd dit toen al te schrijven. Eén gesprek met Nixon die dagen in New Hampshire houdt verband met deze reportage. Het is er zelfs essentieel aan. Onmiddellijk na de landing in Keene, op 6 maart 1968, stonden Nixon, John Chancellor en ik een tien minuten bij het toestel te praten terwijl wij op automobielen wachtten die ons gezelschap naar een hotel zouden brengen. Nixon richtte zich tot mij en zei met een hand op mijn schouder: ‘U als Nederlander wil ik vertellen, wat wij Amerikanen in Azië eigenlijk helemaal fout hebben gedaan.’ Wij spraken over Vietnam. ‘Toen u, Nederlanders, uw politionele acties in Nederlands-Indië streed tegen Sukarno, toen hadden wij, Amerikanen, de mariniers moeten zenden om u te helpen. Wanneer wij dát zouden hebben gedaan, zouden wij nu niet de oorlog in Vietnam hebben gehad.’ Ik geloofde nauwelijks wat ik hoorde. Hier was een man, die mee
deed in de race voor president van de Verenigde Staten. In 1968 bleek hij nog altijd met gedachten over het zenden van Amerikaanse mariniers te spelen, in dit geval in Indonesië in 1948, om Sukarno te verslaan, waaraan hij de uitermate gevaarlijke en nonsensicale conclusie verbond, dat had men dát maar gedaan, de Verenigde Staten niet in Vietnam in strijd gewikkeld zouden zijn geraakt. Van Nixon was bekend, dat hij in de tijd dat hij vice-president was, van mening was dat Amerika de Fransen in Indo-China en Dien Bien Phu moesten helpen, desnoods met gebruik van atoomwapenen. Hij werd in deze mening door president generaal Eisenhower gecorrigeerd. Eisenhower waarschuwde immers in diens memoires, dat de Verenigde Staten nooit ofte nimmer militairen op het Aziatische vasteland mochten inzetten. Ook generaal Ridgeway, de commandant van de uno-troepen in Korea, deelde die mening. En hier was Richard Nixon, die terwijl hij verkiezingsrede na verkiezingsrede in New Hampshire hield en zei van Eisenhower geleerd te hebben hoe de oorlog in Korea werd beëindigd, en aankondigde Ike's voorbeeld in Vietnam te zullen volgen, tegelijkertijd onder vier ogen tegen John Chancellor (nbc) en mij zei, dat de Verenigde Staten in 1948 de kardinale fout in Indonesië hadden gemaakt om niet de mariniers te zenden en de Nederlanders tegen Sukarno te helpen. Mij zou het niet verrassen dat Nixon in 1970, alsof er niets in de wereld was veranderd, zijn mariniers opdracht gaf de koninkrijken Cambodja en Laos binnen te trekken. Ik was voldoende verontrust over Nixon's opmerking om mij tot professor Richard V. Allen te wenden, adviseur voor Buitenlandse Zaken van deze presidentiële kandidaat tijdens de voorverkiezingen in New Hampshire. Later zou Henry Kissinger worden aangetrokken. Professor Allen maakte aanvankelijk deel uit van Henry's staf, maar zou ruzie krijgen met zijn collega uit Harvard en naar het Hoover Institute for War and Peace in Stanford, Californië verhuizen.Dit instituut is ook niet voor de poes. Het publiceert ieder jaar een Communistisch Jaarboek met communistische informatie, variërende van 700 tot 900 pagina's. Professor Allen kon zijn oren niet geloven, dat Nixon die ideeën over Sukarno en Indonesië had uitgesproken. Hij vroeg ongerust, of ik het gesprek met Nixon zou publiceren. Dat had ik weliswaar nog niet overwogen, maar dat recht hield ik mij voor. Allen vloekte. De Amerikaanse presidentsverkiezing van 1968 verliep uitermate verrassend. Eugene McCarthy won in New Hampshire. Robert F. Kennedy stelde zich kandidaat. Lyndon B. Johnson trok zich terug. Bobby werd 6 juni vermoord en Nixon won. Eén week vóor de verkiezingsdag publiceerde ik mijn gesprek met Nixon. De compagnon en voorganger van de veelbesproken collega,
Jack Anderson, een soort Amerikaanse Van Blankenstein, Drew Pearson, stelde zich die dagen uitermate kritisch op tegenover Nixon. Na zijn beslissende nederlaag voor het Republikeinse gouverneurschap van de staat Californië in 1962 had Nixon zich immers geheel uit de politiek teruggetrokken? Hij vestigde zich als advocaat in New York en werd ondermeer een super-salesman voor Pepsi Cola. Toen bijvoorbeeld op Formosa geen vergunning loskwam reisde Nixon naar Chiang Kai-shek, die hij als vice-president van de Verenigde Staten had ontmoet. De zaak werd geregeld. Nixon was goud waard. Het was opvallend, dat na de Nixon-Breshnev-topconferentie in Moskou in 1972, ook in de Sowjet-Unie bekend werd gemaakt dat Pepsi Cola zich in dat land zou gaan vestigen. ‘Niets bijzonders,’ zei mij een Hongaarse diplomaat met wie ik onlangs in de Verenigde Naties lunchte. ‘Toen Nixon als particulier advocaat in 1966 Boedapest bezocht werd spoedig bekend, dat Hongarije een Pepsi Cola-bedrijf zou krijgen.’ Nixon laat een Pepsi-spoor achter waar hij reist, als advocaat of als president. Dat is wat Pearson aan de kaak stelde. Ik reisde naar Washington in oktober 1968 en had een ontmoeting met Drew Pearson. In detail reconstrueerde ik het gesprek met Nixon in New Hampshire. Pearson was het er mee eens dat Nixon gevaarlijke dingen zei. Op 29 oktober 1968 publiceerde de beroemdste van de Amerikaanse kroniekschrijvers een artikel, ‘The Dutch and Us’, in zijn vele honderden aangesloten kranten.Zie bijvoorbeeld The New York Post van 29 oktober 1968. Verbatim ging Pearson op mijn ontmoeting met Nixon in. Ook de Indonesische ambassadeur in Amerika, Sudjatmoko, scheen belangstelling te tonen voor Nixon's uitspraak, dat Amerikaanse mariniers Sukarno hadden moeten helpen verslaan. De Indonesiërs herinnerden zich namelijk Nixon's woorden toen Sukarno voor diens eerste staatsbezoek aan de Verenigde Staten in mei 1956 in Washington landde en hij als de toenmalige Amerikaanse vice-president Sukarno vergeleek met George Washington, de stichter van Amerika. Zelf had ik deze uitspraak van Nixon als lichtend voorbeeld in Newsweek gezet.Zie Appendix XVI: Newsweek, 25 november 1963. Hierbij valt op dat Sukarno zodanig geloofde in Nixon's hartelijke begroeting in 1956, dat hij tegen Louis Fischer zei in 1957: ‘Ik vond Nixon een aardige man. Wij hebben nog eens samen aardappels gebakken.’ (The Story of Indonesia, pagina 310.) In 1968 zou mij blijken dat Nixon's ware wens zou zijn geweest Sukarno door Amerikaanse mariniers in de pan te laten hakken. Nixon's hartelijke reizen naar Mao en Chou blijf ik in waarde dan ook tegen deze persoonlijke ervaring met de man afwegen. Het zou natuurlijk ook kunnen zijn, dat hij maar wat had gezegd om zich populair te maken bij een Nederlands journalist, wat misschien nog meer zegt van Nixon's werkelijke karakter. In ieder geval werd ik door Life opgebeld. Een redacteur van het 
blad had zowel met Pearson als Chancellor, de collega die in Keene het gesprek met Nixon had bijgewoond, gesproken en men wilde meer weten. Toen in november 1968 Nixon tot president werd gekozen, publiceerde Life een twee pagina's lang hoofdartikelLife, European Edition, 25 november 1968. en refereerde aan diens opmerking tegen mij, dat Amerika de mariniers naar Indonesië had moeten zenden. Life waarschuwde, dat nu Nixon president zou worden het een noodzaak zou zijn, dat hij ‘de impulsiviteit van een vroegere Nixon’ kwijt zou raken en zijn besluiten zou nemen alleen na ‘passende voorzichtige overwegingen’. Boter aan de galg gesmeerd. Toen meneer Nixon met Kerstmis 1972 dacht dat hij in Vietnam zijn zin niet zou krijgen, zond hij de zware B-52 bommenwerpers naar Hanoi om, zoals de New York Times schreef, oorlog bij tantrum te voeren, met als enig resultaat dat een komma werd
veranderd in het reeds tevoren (26 oktober 1972) bereikte Vietnam-akkoord tussen Henry Kissinger en Le Duc Tho. Amerika zou in Zuidoost-Azië immers precies blijven doen, wat Bung KarnoZie pagina 311-312. mij in 1966 al uiteengezet had. Maar de generaals, opvolgers van Sukarno, hadden andere zaken aan hun hoofd dan zich te bekommeren om de rampen die Amerikanen over grote gebieden van Zuidoost-Azië uitstortten. Hun prioriteiten lagen bij het spekken van hun bankconto's in Singapore, Hongkong, Zwitserland of Japan. Opvallend was de analyse van de Amsterdamse grafoloog, Henk C. Bruinsma, die op de Amerikaanse verkiezingsavond, door de nos-televisie georganiseerd, de handschriften van de drie kandidaten Nixon, Humphrey en Wallace analyseerde. Over Richard M. Nixon zei hij in 1966 al: ‘Nixon schijnt “harder” dan hij is. Deze grotendeels uiterlijke hardheid is een pantsering, die moet dienen om zichzelf houvast te geven en beïnvloeding door anderen te voorkomen. Nixon is overwegend gesloten van aard en in wezen een stille, maar eerzuchtige man, die zijn doelen niet uit het oog verliest. Hij is te ernstig en te gesloten om soepel en gemakkelijk in de omgang te kunnen zijn. Voor anderen blijft hij ondoorgrondelijk. Door een beperkte fantasie is hij weinig origineel en is hij geen improvisator. Hij is wel zeer nauwgezet. Hoewel hij moeilijk inmenging in eigen zaken kan verdragen is het niet uitgesloten dat hij onder invloed zou kunnen komen van een sterke figuur. Hij heeft namelijk geen sterke eigen aard ontwikkeld, en originele ideeën zijn in het algemeen niet van hem te verwachten. Zijn overwicht is niet groot. Evenals bij Wallace zijn er in geestelijk opzicht onvolgroeide kanten als gevolg van jeugdbindingen. Agressieve reacties zijn in zijn karakterbeeld een voorkomende mogelijkheid en in dergelijke gevallen kan hij echt een gemis aan redelijkheid vertonen.’ Bruinsma voegt aan dit beeld toe: ‘In conflictsituaties kan Nixon gevaarlijke dingen doen. Ik vrees daarom deze mens.’ Bruinsma, die in Nederland door tal van bedrijven bij sollicitaties wordt geraadpleegd, voegde aan dit overzicht enige profetische uitspraken toe. ‘Als ik advies moest uitbrengen over het aannemen van Nixon als president-directeur van de klm, zou ik hem afraden.’ Bruinsma steldeZie ook het Nieuwsblad voor het Noorden, 12 november 1968, pagina 17, voor letterlijke tekst van Bruinsma. tot besluit dat Wallace ‘een fascist’ was, Humphrey ‘een lakei van een oorlogsmisdadiger’ (Lyndon B. Johnson) en Nixon ‘een politieke zwendelaar’. Intussen zou Nixon in 1972 opnieuw voor een ambtstermijn van vier jaren tot president van de Verenigde Staten worden gekozen, naar later tijdens het Watergate-proces zou blijken, met behulp van meer uitgebreide en geraffineerde Mafiapraktijken dan ooit in de Verenigde Staten in opdracht van het Witte Huis waren uitgevoerd. Uiteraard was navo-paladijn Luns de eerste Europeaan die Richard M. Nixon met diens herbenoeming telegrafisch zou gelukwensen. Wat de nrc-Handelsblad-combinatie tot enkele hoofdredactionele kanttekeningen bracht:nrc-Handelsblad, 12 november 1972. ‘Wie wind zaait zal storm oogsten. Daarvan zou zeker elke hoge boom zich bewust moeten zijn. Mr. J.M.A.H. Luns, secretaris-generaal van de navo, is dit
evenwel kennelijk niet. Voor de zoveelste maal in zijn nog korte navo-carrière is hij over de schreef gegaan. Ditmaal door met partijdige haast president Nixon geluk te wensen met diens herverkiezing en bovendien voor de Nederlandse televisiecamera's te verklaren de verslagen Democratische kandidaat politiek “levensgevaarlijk” te vinden.’ De lezer vergist zich niet, Luns beschouwde senator McGovern en niet Nixon als een levensgevaarlijk man! Luns, de te goeder trouw, aan geheugenverlies lijdende, vergeetachtige tijdbom aan de top van de navo kon het weten. Alleen de nrc vervolgde: ‘Misschien moeten wij ook op nieuwe memoires van de heer Luns wachten om te zien dat hij achteraf niet gelukkig was met zijn onbekookte uitspraken over de Amerikaanse binnenlandse politieke situatie. In elk geval is te hopen dat mr. Luns niet nog meer gerede aanleidingen voor dergelijke spijtbetuigingen zal accumuleren in de jaren, die hij als secretaris-generaal van de navo nog voor zich heeft liggen.’ Wanneer men Bruce Mazlish' boek In search of Nixon, (Basic Books, New York, 1972) naslaat, in de New York Times door Christopher Lehmann-Haupt omschreven als ‘een fascinerende poging om de president van Amerika op de divan te leggen’, dan vindt men de man beschreven als iemand, die ‘verscheurd wordt door zijn moeders afkeer van strijd en oorlog en zijn vaders drang tot winnen.’ Mazlish, een professor aan het Massachusetts Institute of Technology, gespecialiseerd in psycho-analyse en geschiedenis, en die om die reden spreekt van een psycho-historische studie, schreef onder meer dat Nixon uitermate ambivalent ten aanzien van zijn agressieve impulsen was en de neiging vertoonde deze impulsen in anderen te projecteren. ‘Hij wordt vervolgd door de mislukkingen van zijn vader en wordt gemotiveerd om dit falen te voorkomen en vooral beter te doen dan zijn ouders. Hij tracht bij gebrek aan aangeboren talenten door een enorme dosis ijver en hard werk compensatie te vinden. Hij wordt geplaagd door besluiteloosheid en eigen twijfel aan persoonlijke moed, vooral in tijden van crises. Hij heeft ernstige problemen gekend ten aanzien van doods- en angstgevoelens ten opzichte van zijn broers, president Eisenhower en zichzelf. Hij identificeert zijn persoonlijke belangen met die van het land’ (enzovoorts), aldus professor Mazlish. Dr. Arnold Hutschnecker, de New Yorkse psychiater, indertijd door Nixon geraadpleegd, dringt er de laatste tijd bij herhaling in artikelen op aan dat kandidaten voor de hoogste posten in het land, (of die van secretaris-generaal van de navo), zich zouden moeten onderwerpen aan een vorm van psychische Wassermann-test, alvorens zij tot het uitoefenen van dergelijke gevaarlijke taken zouden worden beëdigd. Van tijd tot tijd probeerde ik contacten met Sukarno in ballingschap te hebben. De president, dit was bekend, leefde meer en meer geïsoleerd.Zie ook pagina's 338 en 339. Ik probeerde te schrijven. Maar wat ik vreesde werd bewaarheid. Op een dag verscheen een persoonlijke brief van mij aan Sukarno in zijn geheel zowel in fotokopie, als in Indonesische vertaling in het weekblad Selecta no 340, pagina 4 en 5. Ook kolonel Sriamin schreef mij nog eenmaal een brief nadat hij de oude, zieke president had bezocht. Hij liet mij weten dat Bung Karno naar mij had geïnformeerd en zijn groeten zond. Dat was het laatste contact. Mijn laatste levendige herinnering aan Bung Karno is voor mij een kort ogenblik uit 1966. Het was het laatste weekeinde, dat ik in Bogor doorbracht. Ik had afscheid genomen tegen 01.00 uur. Ik reed begeleid door een jeep met militaire politie met een auto van de klm de lange laan voor het paleis uit. De lichten op het terras van de presidentiële bungalow brandden nog. Ik keek door het achterraam. Samen stonden Sukarno en Hartini, hand in hand, onder het licht van het terras en zij wuifden mij na. Een moment om nooit te vergeten. Droevig vond ik om er getuige van te moeten zijn, hoe in de meeste Indonesische ambassades, vrijwel onmiddellijk Bung Karno's portretten werden vervangen door statiefoto's van Suharto. Er waren uitzonderingen, zeker. Maar zelfs toen ik in New York een bezoek bracht aan Roeslan Abdulgani's flat aan de 66ste Straat - Sukarno had diens benoeming als ambassadeur bij de Verenigde Naties nog bekrachtigd - viel mij op dat in de grote zitkamer wel twee foto's stonden van Abdulgani, fluisterend in het oor van Suharto, maar Sukarno, eens de held van de Revolutie, was nergens meer te vinden. Diplomaten noemen dit dan ‘tactiek’. Maar Nehru heeft er al op gewezen: ‘Men verandert de loop van de geschiedenis niet, door portretten aan de muur om te draaien.’ Hoe heeft de huidige generatie van Indonesiërs zo ontrouw kunnen zijn? Was het angst? Was het haat? Was dat het trieste resultaat van de opzettelijke leugens die nog tijdens zijn laatste levensjaren door het generaalsregime werden verspreid? ‘Ach,’ zei mij ambassadeur Alam Sjah in Den Haag, ‘bedenkt u maar dat Socrates ook pas later beroemd is geworden!’ Ik dacht in dit verband eerder aan Immanuel Kant, die eens schreef, dat de mens van krom hout was gemaakt en dat men dit nimmer recht zou kunnen krijgen. Suharto heeft de wereld doen geloven, dat zijn regime nooit Bung Karno als de werkelijke samenzweerder van de 30 september beweging heeft gezien, waarbij de schuld op Nasution gezinden wordt geschoven, zodat Dake en consorten met publikatie's blijven komen die Sukarno's schuld moeten bewijzen. Vast staat echter, dat Suharto Sukarno zijn laatste ja-ren als gevangene en onder erbarmelijke omstandigheden heeft laten behandelen. Vanuit de Verenigde Staten probeerde ik de situatie in Indonesië zoveel mogelijk te volgen. Contacten met Indonesische studenten of met een enkele Indonesische oude bekende, die in New York langs kwam, hielden mij enige mate op de hoogte. Interessant was een reportage van Martin Duyzings in Elzeviers WeekbladElseviers, 3 mei 1969. vanuit Djakarta geschreven. Collega Duyzings, zo zei mij eens een functionaris van enig niveau op de Nederlandse ambassade in de voormalige Congo, date lined eenvoudig reportages vanuit Leopoldstad, alsof hij een ooggetuigeverslag aldaar samenstelde, van achter een bureau in Amsterdam. Maar laat ik aannemen, dat het in casu om een verslag ter plaatse is gegaan. Duyzings meldde dat op Java een burgeroorlog bleef dreigen. Hij wees op 3 miljoen permanente werkelozen en nog eens 10 miljoen te-hooi-en-te-gras werknemers, en hij herinnerde, dat waar 70 procent van de arbeiders in Indonesië op het land hun bestaan moeten bijeenschrapen, veel af bleef hangen van de tevredenheid van de boer, vooral de kleine boer en de landarbeider. De welvaart van Indonesië hing immers af van de ijver en goede wil van deze sector. Volgens generaal Surono, militair commandant van Midden-Java, opereerden nog altijd stevige, ondergrondse communistische cellen in zijn gebied. Zij waren voortreffelijk bewapend en geoefend en werden ‘Gerda's’ genoemd. Zij konden als mini-guerrilla-groepen op de steun van een groot deel van de bevolking rekenen. Men opereerde nog altijd op het door Dipa Nusantara Aidit nagelaten Tripandji-programma dat uit drie punten bestond: Ook vroeg Duyzings in Elzeviers aandacht voor de opkomende populariteit van de generaal der mariniers (kko) Sadikin, die als burgemeester van Djakarta een grote naam voor zichzelf maakte. Hij behoorde tot de zogenaamde Brigade 17 augustus 1945, een groep revolutionairen van de eerste orde, ‘anaks van de staat’, die uit de onafhankelijkheidsstrijd waren voortgekomen. Sadikin gaf intussen toe, dat het communisme ook in de Indonesische hoofdstad nog niet was uitgeroeid. ‘Er bestaat maar éen wapen tegen communisme,’ aldus de voortvarende burgemeester, ‘en dat is: wat welvaart en wat sociale gerechtigheid.’ Hij had de cijfers in zijn hoofd: ‘80 procent van de 4,5 miljoen inwoners die Djakarta nu naar schatting telt, woont onder omstandigheden waarvoor de heer Sukarno zich al volop had moeten schamen; 60 procent van de bevolking doet het in Djakarta ook in 1969 nog zonder elektriciteit en zonder stromend water; naar schatting krijgen in Djakarta 750 000 kinderen tussen 7 en 14 jaar geen onderwijs, bij gebrek aan scholen; in totaal komt men in Djakarta 453 schoolgebouwen te kort voor het lager onderwijs; voor het middelbaar onderwijs zijn 100 schoolgebouwen dringend nodig.’ Dat alles - de armoede, de ellendige levensomstandigheden, het analfabetisme - leidde in Djakarta tot een hoge graad van criminaliteit; de cijfers met name aangaande kleine en uitvoeriger roofovervallen vlogen omhoog, aldus Elseviers.Elseviers, 3 mei 1969. Bovendien is Ali Sadikin een recht-door-zee Indonesiër, die niet direct ná 1 oktober 1965 de portretten van Bung Karno heeft omgedraaid. Hij heeft zich bijvoorbeeld met het lot van Sukarno's kinderen bemoeid. Zo hielp hij Sukmawati Sukarno aan belangrijke contacten in de mode-industrie. Zij werkt thans part-time mee als ontwerpster aan het fashion en promotion-blad, Model. Sadikin is de soort officier, van de generatie van Suharto, die wel oprecht, met ernst, met vaderlandsliefde en voortvarendheid de sociale problemen van de metropolis Djakarta probeert aan te pakken. Hij is dan ook vrij populair. Dominee Verkuyl spreekt van: ‘Gedenk onze gevangenen, alsof gij zelve gevangene waart,’ aldus staat in zijn Bijbel. De toestanden in Indonesische gevangenkampen en de omstandigheden waaronder burgers op basis van persoonlijke wraaknemingen en jaloezie bij duizenden en duizenden na 1966 in het Indonesië van Suharto naar concentratiekampen zijn gezonden, tart verder iedere beschrijving. Vooral Aad van den Heuvel, die voor kro-Brandpunt een voortreffelijke reportage filmde, en Peter Schumacher hebben moeite gedaan om het Nederlandse publiek hieromtrent te informeren. Wat zou er een kabaal over zijn gemaakt wanneer Sukarno dergelijke walgelijke detentie-kampen voor zijn politieke tegenstanders had laten inrichten! Maar nu de welwillende generaals, lakeien van necolim belangen dit doen wordt men er zo weinig mogelijk aan herinnerd en zendt men bovendien H.M. de Koningin naar de Oost om de militaire bende respectabiliteit te verlenen. Amnesty International publiceerde een gedetailleerde kaart, welke ik hierbij, als Appendix XVII insluit.De kwestie van de zogenaamde politieke gevangenen in Indonesië zou tientallen pagina's rechtvaardigen. Het is niet mogelijk aan dit vereiste binnen het kader van de huidige reportage te voldoen. Luns was ik in 1969 vergeten. Hij verscheen ieder jaar bij de Algemene Vergadering van de Verenigde Naties in de wandelgangen en de diplomatenlounge, maar dan dacht ik als ik hem zag: ‘Daar heb je de zak, die de Indonesië-zaak en Nieuw-Guinea zo fijn heeft behandeld.’ Het is toch eigenlijk onbegrijpelijk dat Joseph Luns in 1952 de sprong maakte van ambassaderaad der buitenlandse dienst naar minister van Buitenlandse Zaken, waarmee hij plotsklaps de chef werd van tal van diplomaten in een aantal hogere rangen van de dienst. Dat verhaal heeft niemand ooit werkelijk uit de doeken gedaan en Drees en Romme, die er nauw bij betrokken waren zijn allebei nog in leven. Romme zwijgt helemaal in alle talen, terwijl als men Drees in een ‘markant’ portret op de televisie ziet verschijnen men zich afvraagt of wat hij te zeggen heeft door functionarissen van een public relations bureau of door journalisten van bloed en tranen werd samengeflanst. Wie had kunnen vermoeden dat het geweten van Luns harder knaagde, dan velen in den lande beseften. De minister stelde zich zelf blijkbaar voortdurend de vraag wanneer om met Mitscherlich te spreken, ‘de botsing tussen de beoordelaars van buitenaf en het binnenste gerechtshof van zijn geweten,’ zou komen. Voorkomen was beter dan genezen. De aanval is beter dan de verdediging. Dus meende Luns, op eigen houtje, want er was niemand die hem om het oprakelen van de Nieuw-Guinea-affaire had verzocht, ‘ik zal nog maar eens met kracht verkondigen dat de Ken-nedy's en niet ik de Nederlandse geschiedenis met Indonesië hebben verziekt.’ Het leek hem bovendien een geschikt en tactisch moment toe want beide bij Nieuw-Guinea betrokken Kennedy's waren inmiddels ter aarde besteld. Vandaag gaf de Nederlandse minister van Buitenlandse Zaken dus een interview aan het Amerikaanse Radio Station Voice of America. Luns zelf haalde oude koeien van stal. Het was volgens Luns de extreme druk van de Verenigde Staten geweest, die Nederland hadden gedwongen de Papoea's te verraden. ‘Wij hadden zeer bepaalde beloften van de Verenigde Staten,’ aldus de minister. Ook de Verenigde Naties hadden een cynische rol gespeeld, want ook in de uno wist men dat er verraad was gepleegd. Robert Kennedy was de kwade pier. Hij had ná een bezoek van vijf dagen aan Indonesië zijn broer de president omgepraat om Nieuw-Guinea aan Indonesië af te geven. Luns zwamde. Hij wist verdomd goed - en zijn ambassadeur in de Verenigde Staten Van Roijen, had zowel hem als Den Haag aldus met ingang van 1960 met enige klem gerapporteerd - dat in de Verenigde Staten de beslissing vaststond, geen hand voor Nieuw-Guinea uit te steken en akkoord te gaan met een overdracht van dit gebied aan Indonesië. Robert Kennedy ging in februari 1962 niet naar Indonesië om na te gaan wat er gebeuren moest of om zijn broer de president daarna om te praten. Bobby werd door Kennedy naar Djakarta gezonden, om er bij president Sukarno op aan te dringen om niet de volle kracht van de Indonesische strijdkrachten op Nieuw-Guinea in te zetten. Als dat zou zijn gebeurd, zou Nederland zijn weggeblazen en in de pan gehakt. Dit was ook aldus door de chefs van staven tegenover de regering gesteld. De Kennedy's wisten Bung Karno van het veroorzaken van een nog grotere ramp voor Nederland af te houden. Het is duidelijk, dat Luns c.s., die met zijn niet-haalbare doordrambeleid op Nieuw-Guinea de Nederlander gaarne wil doen geloven, dat pas in 1962, ná het bezoek van Robert Kennedy aan Djakarta, president Kennedy zou hebben besloten ‘extreme druk op Nederland te gaan uitoefenen’. Dit is een aperte leugen. Die druk was al sedert 1960 aan de gang, maar Luns deed alléen of zijn neus bloedde. Wat voor mij verder totaal onbegrijpelijk blijft is waarom andere Nederlandse functionarissen, in het bijzonder ambassadeur Van Roijen, of professor De Quay's voornaamste adviseur, Schmelzer, niet op tijd alarm hebben geslagen. Het is een laffe streek van de heer Schmelzer om in 1973 met zogenaamd opzienbarende memoires te komen, die land en volk nu moeten overtuigen, dat hij, Schmelzer, Luns nooit heeft geloofd en altijd wel heeft geweten dat Nieuw-Guinea een onhoudbare zaak was. Ik minacht degenen, die hun mond hielden toen zij die, terwille van het land en de belangen van het Nederlandse volk, juist open hadden moeten doen, met evenveel overtuiging als ik hen, die al die jaren het publiek maar wat op de mouw gespeld hebben, beschuldig. Tegen de journalist Han Hansen zei een eveneens schuldige Drees indertijd: ‘Luns heeft vertrouwd op toezeggingen van Amerika, waarvan Washington later zei, dat ze niet zo stellig waren gedaan. Het is gebleken, dat Luns daarbij te optimistisch is geweest. Ik heb altijd betwijfeld of
Amerika uitdrukkelijk zijn steun zou verlenen. Voor zover ik weet was er geen sprake van een of andere schriftelijke garantie. Luns had uit gesprekken met John Foster Dulles zekere conclusies getrokken. Hij kon vertellen over zijn besprekingen met Dulles, maar wat kon de regering verder doen?’Luns, Drees, De Quay, Marijnen en Cals. Idem, pagina 85 en 86. Ook Willem Drees senior geeft zichzelf hierbij een onvoldoende in het hanteren van de buitenlandse politiek. Hij vervolgt: ‘Het was moeilijk te wegen wat de indruk van Luns uit zo'n gesprek waard was. Het is mogelijk, dat Dulles in die tijd Indonesië te veel de communistische kant op vond gaan en op grond daarvan zinspeelde op hulp aan Nederland als dat nodig was. De indruk van Luns uit dat gesprek werd door de latere Amerikaanse regering in elk geval niet als juist aanvaard, zo is gebleken.’ Even later stelde Drees, die immers eens zijn carrière in Den Haag begonnen was met het stenografenkantoortje van Drees & Jansen, tegenover journalist Han Hansen: ‘Luns was in mijn kabinetten een zeer open man, vind ik. Hij was niet iemand, die iets achter zou houden over zijn besprekingen. Hij heeft altijd uitvoerig verslag gedaan van zijn ervaringen.’ Wat de heer Drees blijkbaar niet door had, was dat Luns verslag uitbracht en strekkingen aan gesprekken verleende, in flagrante strijd met de waarheid. Drees heeft dan ook in 1973 de grootste moeite om Luns af te vallen, want daarmee komt hij zelf in zijn hemd te staan. Ik wil hier nog een zaak, Drees betreffende, memoreren, vooral ook omdat de oud-premier altijd weer ernstige bedenkingen jegens Sukarno laat horen, als president en als persoon. Op 9 september 1973 zei hij nog op de nos televisie, om Sukarno's naam andermaal in een kwaad daglicht te stellen, dat de jonge revolutionair Sukarno Adolf Hitler indertijd verheerlijkt zou hebben. Drees is vergeten, dat men zulke zaken ter wille van kwaadsprekerij gemakkelijk uit haar verband kan trekken. Ik herinner hem er aan dat de door hem zo bewonderde Winston Churchill Hitler ‘eens’ een zegen voor Duitsland noemde. Bij dit soort aanhalingen is het al te gemakkelijk de waarheid of de context te vervalsen, wil men eigen opinies staande houden. Bij de tweede politionele actie in 1948-1949, onder onmiddellijke verantwoordelijkheid van de heer Drees, werden de leiders van de Republiek Indonesië, ná een van de Duitsers nageaapte parachutistenlanding bij de zetel van de regering, voor de zoveelste maal gearresteerd en verbannen. Drees werd van verschillende zijden geadviseerd Sukarno meteen standrechtelijk te laten doodschieten. Zelf tekende de president hierover in zijn autobiografie aan, toen hij door Nederlandse militairen naar Brastagi was overgebracht dat de vrouw, die zijn eten verzorgde fluisterde: ‘Meneer, ik heb gevraagd, wat ik morgen voor u moest koken. De dienstdoende officier snauwde terug, “Niets, Sukarno zal morgen worden doodgeschoten”.’ Op 10 januari 1949 haalde de Haagse regeringskliek een ander beschamend staaltje van stompzinnigheid uit. Namens de Nederlandse regering liet premier Willem Drees aan Sukarno, Hatta, Sjahrir, Sastroamidjojo, Hadji Agus Salim en andere gevangen Indonesische regeringsleiders officieel en plechtig meedelen, dat Den Haag hun land niet langer als een
territoir met eigen soevereiniteit zou erkennen en dat men ook niet langer de titels van ‘president’ voor Sukarno of ‘vice-president’ voor Hatta zou gebruiken. De Amerikaanse professor George McTurnin Kahin doet over deze en andere door Drees bekrachtigde en bevolen onzin uitvoerig verslag in zijn boek Nationalism and Revolution in Indonesia (pagina's 337-339). Met dit soort flaters meenden de Hollandse meneren dan het landsbelang in Azië het beste te hebben gediend. Op instructie van het kabinet-Drees sprak de Nederlandse bevelhebber, generaal-majoor Meijer, Bung Karno prompt niet meer met president of excellentie aan, maar met een nadrukkelijk ‘meneer Sukarno’. ‘Bent u bereid,’ vroeg Meijer, ‘uw leger het bevel te geven tot overgave? Wanneer u dit namelijk niet zou doen, zal uw hele strijdmacht binnen éen week worden weggevaagd. Dat beloof ik u.’ Sukarno antwoordde: ‘Generaal, ziet u mij als gevangene of als president? Als u mij als president beschouwt, dan kan ik met u onderhandelen. Wanneer ik uw gevangene ben, zal ik de order die u mij vraagt te geven niet kunnen uitvaardigen,’ aldus schreef Bung Karno in zijn memoires. De Verenigde Naties en Nehru grepen in ten behoeve van Indonesië en Sukarno en een paar weken later kwamen de Republikeinse leiders weer vrij en moesten Drees, Beel, generaal Meijer, en wie had je meer, weer netjes over ‘president’ Sukarno en ‘vice-president’ Hatta spreken. Het is ook niet helemaal voor niets dat Drees en aanhang, Sukarno nooit hebben kunnen luchten. Alleen vergeten zij daarbij, dat niet Sukarno maar him eigen idioterie, als hierboven beschreven, de voedingsbodem van het latente ressentiment jegens de Bung is geweest. Ik begrijp tenminste niet, hoe de heer Drees in 1973 het nog altijd presteert de meest onaangename praatjes over Sukarno aan studenten rond te vertellen. Als ik hem was zou ik op dit punt stijf mijn mond hebben gehouden. Luns' interview voor de Voice of America veroorzaakte grote beroering. Leopold Quarles van Ufford, lid van de Nederlandse delegatie in de uno zei mij: ‘Wij waren ook uitermate verbaasd over wat de minister plotseling verklaarde. Het was niet tactvol.’ Een woordvoerder van het Amerikaanse ministerie van Buitenlandse Zaken zei mij zelfs: ‘Luns kletst.’ Ook in Nederland veroorzaakte Luns' solo voor de Amerikaanse radio aanzienlijke opschudding. Den Uyl viel hem in krachtige bewoordingen in het parlement aan. Minister-president Piet de Jong gaf toe, dat zijn minister niet zorgvuldig was geweest. De heer De Jong en gans Den Haag gingen blijkbaar altijd weer voorbij aan het in overweging nemen van de mogelijkheid de heer Luns de bons te geven vanwege zijn blunders, zolang hij zelf weigerde op te stappen. Al in 1919 waarschuwde de Britse diplomaat, Harold Nicolson dat ‘het kenmerk van goede diplomatie precisie was.’ Ook van precisie begreep onze ‘geliefde’ minister geen moer. De heer Biesheuvel opperde nog de mogelijkheid dat Luns wellicht met taalproblemen zou hebben geworsteld. En zo viel het doek opnieuw over de leugens van Joseph Luns. Schmelzer vermeldde als hekkesluiter in 1973, dat toen Robert Kennedy op 22 februari 1972 in Den Haag arriveerde, voor premier De Quay bij die gelegenheid de ommekeer was gekomen. De Quay tegen Schmelzer: ‘Ik heb toen geconstateerd, dat Kennedy zeer geïnteresseerd was in de vraag of Nederland ook zonder Amerikaanse militaire steun om Nieuw-Guinea zou vechten. Dat hij juist die vraag stelde heeft mij aan het denken gezet.’ Schmelzer herhaalt, dat De Quay tot die dag steeds op Amerikaanse militaire steun had gerekend, zoals Luns hem had meegedeeld en ‘waar Luns zelf op vertrouwde’. (!) De Quay: ‘Je kunt natuurlijk wel zeggen: hij heeft zich vergist, hij heeft het zich verbeeld, maar ik geloof heilig dat hij zelf aan die garanties geloofde.’Luns, Drees, De Quay, Marijnen, Cals over Luns. Idem, pagina 96 en 97. Intussen was Nederland opnieuw in oorlog met Indonesië. Tijdens een gesprek met Han Hansen heeft dezelfde De Quay gezegd alsof er nooit iets aan de knikker was geweest: ‘Er waren verschillende collega's die het met zijn (Luns) lijn hartgrondig eens waren. Ik was dat ook... Luns heeft naar mijn mening sterk gesteund op mededelingen, die hij van Amerikaanse zijde had gekregen en hij heeft geprobeerd die toezeggingen zoveel mogelijk waargemaakt te krijgen. Er is nooit precies uit de doeken gekomen, hoe betrouwbaar die Amerikaanse toezegging eigenlijk genoemd kon worden. Er bestond naar mijn indruk geen formele overeenkomst-op-papier, maar zoiets als een briefwisseling...’ Dan vervolgt De Quay: ‘U moet Luns zelf maar vragen, meneer Hansen, welke documenten hij daarover heeft, maar hij steunde naar mijn mening terecht op beloften die Dulles hem had gedaan.’ Het brevet van onkunde dat De Quay zichzelf hier geeft kent geen grenzen. Dulles was, toen De Quay premier werd, al enige tijd dood. De Quay's regering steunde op ‘concrete Amerikaanse toezeggingen’ die Luns had overgebriefd, al of niet met geheugenstoornissen, en waarover ambassadeur Van Roijen sedert 1960 telegram na telegram naar de regering had gezonden, dat zij er niet waren. Telegrammen die Luns meestal niet aan het kabinet liet lezen, waaraan Van Roijen in 1973 nog eens schriftelijk Norbert Schmelzer zou herinneren. Premier Drees had het ‘papiertje dat erover bestond nooit gezien’. Ambassadeur Van Roijen: ‘De eerlijkheid gebiedt mij te zeggen, dat ik nooit een Amerikaanse concrete belofte op papier heb zien staan.’ Premier De Quay die het ook nooit heeft gezien, zelfs de briefwisseling hierover niet, vindt dat journalist Hansen dit maar aan Luns zelf moet vragen. Maar Luns schrijft in zijn memoires reeds, dat hij 1 500 stukken maar vast heeft verbrand. Kán dit in Lilliput-land? Want terwijl ook De Quay blijkbaar nooit de moeite nam - of niet durfde - om versierder Luns te verifiëren en controleren, zouden Nederlandse jonge mannen op Nieuw-Guinea sneuvelen, om van Papoea's of Indonesiërs hier niet te spreken. Bovendien is het toch wel bijzonder verdacht, wanneer steeds weer over die toezeggingen van Dulles aan Luns wordt gesproken, wanneer men daarbij het Algemeen Handelsblad van 26 september 1956 nog eens opslaat. De dag tevoren had Luns uitvoerig met Dulles gesproken. Luns
hierover in een commentaar ‘dat de Amerikaanse houding ten opzichte van de kwestie Nieuw-Guinea minder dan rechtvaardig was’. Hij beklaagde zich er bovendien tegen een verslaggever van United Press over, dat de Verenigde Staten zich reeds driemaal van stemming hadden onthouden bij de behandeling van Nieuw-Guinea in de Verenigde Naties. ‘In een zaak waar alle rechten aan onze zijde zijn, moesten wij eigenlijk worden gesteund door onze sterkste vriend,’ aldus Luns, die dus in 1956 reeds zelf stelde dat Dulles niet van plan was Nederland militair of anderszins te steunen. Zou het mogelijk zijn dat, indien Dulles in mei 1958 inderdaad een wat bemoedigender geluid aan Luns liet horen, de Amerikaanse minister hier de reserve aan verbond, dat de Verenigde Staten pas werkelijk een ander beleid zouden kunnen gaan voeren indien de op dat moment in Indonesië aan de gang zijnde anti-Sukarno, door Dulles en de cia gesteunde, prri-opstand zou slagen? Maar deze rebellie werd door Sukarno snel de kop ingedrukt. Dus in oktober 1958 moet het voor Dulles én voor Luns duidelijk zijn geweest, dat er bij een voortgezet bewind van Bung Karno geen sprake van Amerikaanse steun aan Nederland kon zijn!? Geen wonder dat Luns Sukarno vervloekte! Ook Han Hansen van De Volkskrant heeft Luns naar de Amerikaanse toezeggingen over militaire bijstand gevraagd. Luns: ‘Dit is een onderwerp dat zich niet leent voor dit gesprek, maar uiteraard waren er nauwe contacten tussen Amerika en Nederland.’ Hansen: ‘Met Dulles dus?’ Luns: ‘Met Dulles, dus met de Amerikaanse regering.’ Hansen: ‘Kende het kabinet al die contacten?’ Luns: ‘Vanzelfsprekend. Ik heb overigens in alle kabinetten en in de Kamer steeds betoogd, dat Nederland nooit een oorlog in het Verre Oosten zou voeren.’ Dan vervolgt Luns zijn geschiedvervalsing door Robert F. Kennedy aansprakelijk te stellen voor het mislukken van zijn Nieuw-Guinea-beleid. Luns: ‘Maar u weet, dat Nederland in Nieuw-Guinea geen eigen belangen verdedigde, maar principes. Nieuw-Guinea was aan de periferie van onze belangen, maar in het centrum van onze beginselen.’ En verder: ‘Men wist, althans de Kamer wist, dat de regering het niet op een oorlog met Indonesië zou laten aankomen...’Ibid. Pagina 50 en 51. Laat ik het nog maar eens herhalen. Reeds op 14 augustus 1961 werd uit Hollandia bericht dat acht Indonesische door Amerika geleverde Hercules-transportvliegtuigen bij Merauke, Kaimana, Teminabuan en Sorong enige honderden parachutisten hadden neergelaten. Het Algemeen Handelsblad berichtte verder: ‘Het is door deze nieuwe landingen overigens opnieuw duidelijk geworden dat de koninklijke landmacht in Nieuw-Guinea niet de mogelijkheid heeft om schendingen van het luchtruim af te straffen en het afwerpen van para's te voorkomen. De marine heeft wat dit betreft wél enige successen op haar naam staan. Zaterdagavond wist zij nog een landing van zes Indonesische motor-torpedoboten op het eiland Misool te be-letten. Tussen elf uur gisteravond en twee uur vannacht (plaatselijke tijd) meldden de Nederlandse radarposten dat er Indonesische (Hercules)-toestellen, van Ceram en de Kei-eilanden uit, het luchtgebied boven Nieuw-Guinea binnenvlogen. Om tien over half twee bereikten twee vliegtuigen, na een wijde boog om de zuidkust van Nieuw-Guinea te hebben beschreven, Merauke in het uiterste zuidoosten. Even later verschenen zes of zeven andere vijandelijke toestellen boven de omgeving van Sorong en Teminabuan (op Vogelkop) en boven Kaimana (ten oosten van het schiereiland Onin).’ De oorlog om Nieuw-Guinea met Indonesië was gewoon begonnen. Maar Luns - en alle bronnen zijn hier eenstemmig over - stribbelde op ieder front tegen en zoals Schmelzer ook nog eens duidelijk stelt, was hij de enige die in april 1962 nog eens een fel protest aan John F. Kennedy ontwierp, ‘dat bol stond van bittere verwijten,’ etcetera, maar, zoals Schmelzer dan ook stelt, hij vond eindelijk (in april 1962) een overmacht tegenover zich en moest het in zijn eentje in Den Haag afleggen.Het verschijnsel Schmelzer. Pagina 117 en 118. Ook dit jaar stak Luns zijn ‘troonrede’ op 31 december af in het dagblad De Telegraaf. Waar anders? Een ieder zou ná de recente drukte in Amerika en het Nederlands parlement over dit onderwerp een poosje zijn wafel hebben gehouden. Niet, zoals de heer Beel hem noemt, ‘flap-uit Luns’. Andermaal ging hij in zijn gesprek met redacteur Van Loon uitvoerig in op de rol van de Kennedy's in de kwestie Nieuw-Guinea en verklaarde hij in De Telegraaf dat Bobby ‘anti-Nederlands’ was geweest, en dat Washington en de Kennedy's ‘concrete beloften’ aan Nederland niet waren nagekomen. Niet door Luns was Nederland Nieuw-Guinea kwijtgeraakt. Nee, door de Kennedy's. Over Sukarno loog de minister toen nog wat milder, want die leefde nog. Letterlijk stond er in De Telegraaf het volgende: (Van Loon:) Is de persoonlijke rancune tegen Bobby Kennedy blijven bestaan ná het dubieuze spel in de Nieuw-Guinea-kwestie?’ (De lezer lette op de fijne vraag van de Telegraaf-man). (Luns:) ‘Zonder enige twijfel was Robert Kennedy in die tijd geen vriend van Nederland - en dat heeft natuurlijk bij mij in het persoonlijke vlak doorgewerkt. Er waren concrete beloften van de Amerikanen, die hij, na vijf dagen in Indonesië te zijn geweest, heeft weten om te draaien. De argumentatie waarvan hij zich bediende, was soms bijna beledigend. Zo stelde hij: “Indonesië heeft ruim 80 miljoen inwoners, Nederland maar 12 miljoen - dus heeft Indonesië gelijk.” Ik vond dat geen wijze van argumenteren.’ Luns loog en het stond gedrukt. Robert F. Kennedy zou dus in februari 1962 pas het Amerikaanse roer ten aanzien van Nieuw-Guinea hebben weten om te gooien na diens bezoek die dagen aan Djakarta en Bung Karno. Ook dát was een aperte leugen. Zoals thans dan zowel door Van Roijen, Schmelzer en De Quay, God beter het, op papier werd vastgelegd. Ik vraag mij af waarom een vaste Kamercommissie van Buitenlandse Zaken mij nog zou nodig hebben om Luns in staat van beschuldiging te stellen. Waarbij nog voor mij het summum van lafheid komt, dat de man zijn onthullingen in een kletskrant als De Telegraaf plaatste nadat John en Robert Kennedy vermoord werden. Men zou eens grondig moeten uitzoeken welke bindingen Luns in World War II, zowel als het heden, met de cia of aanverwante Mafia-organisaties bij het verkeer tussen regeringsleiders heeft gehad en tot welke diepte die betrekkingen dan wel gingen. Het moet de lezer thans duidelijk zijn, dat waar ik op een passend niveau voldoende was geïnformeerd over hoe de Irian-Barat-debâcle wel in elkaar zat, ik als journalist van mening was de aandacht van het publiek te moeten vragen voor Luns' wanhopige pogingen om de achilleshiel van zijn diplomatieke carrière tijdig in de schoenen van anderen reeds overleden personen te schuiven. Nederlanders van nu, en in de toekomst, hebben er recht op duidelijkheid te krijgen in de door Luns altijd weer aangehaalde ‘concrete beloften van Amerika’, in verband met de Nieuw-Guinea kwestie. Had Amerika ‘verraad’ gepleegd? Waren de Kennedy's ‘anti-Nederlands’? Of kletste Luns er maar op los? Daar ging het nu om. Carel Enkelaar, hoofd van de programmadienst van de nos en Ton Nelissen, eindredacteur van het programma Panoramiek dachten in dezelfde richting. Zij gaven mij de vrije hand tijdens een lezingentournee door Amerika in januari-februari 1970 een aantal gesprekken te filmen met enkele van de voornaamste adviseurs van president John F. Kennedy en diens broer. Ik begon bij de historicus professor Arthur M. Schlesinger jr., een voormalige naaste medewerker van president Kennedy op het Witte Huis. In A Thousand Days, zijn memoires over het Kennedy-bewind, had hij immers opgemerkt, dat jfk eens tegen Luns had gezegd: ‘Geeft u ons maar de schuld, wanneer het Nieuw-Guinea-probleem maar wordt opgelost.’ Schlesinger sprak van Luns' kruisvaart en persoonlijke belang bij Nieuw-Guinea en hoe de Nederlandse minister zodanig geagiteerd raakte tijdens een bezoek aan Kennedy, dat hij een wijsvinger in diens gezicht wapperde. Zoiets vindt De Telegraaf dan prachtig. Ieder normaal mens zou zich generen voor een dergelijk gedrag van zijn minister van Buitenlandse Zaken. De professor schreef, dat Kennedy de onbeschoftheid van Luns hoffelijk negeerde.A Thousand Days. Pagina 534. Schlesinger raadde mij aan eerst met ambassadeur Robert Komer te spreken, die door president Kennedy op het Witte Huis was belast met
de Nieuw-Guinea-zaak. Ik belde Komer op in Santa Monica, Californië, waar hij als oud cia functionaris aan de spionage-denkfabriek van Rand is verbonden. Hij stemde ogenblikkelijk in een nos-televisie-interview toe. Ik vertrok naar de Amerikaanse westkust. Op 17 januari filmde ik Komer. Ongevraagd kwam professor Guy Pauker, een andere Rand Corporation-adviseur, die ik in Indonesië indertijd had ontmoet mee. Ik filmde beide heren aan het zwembad bij de ambassadeur thuis. Robert Komer vertelde hoe Walt W. Rostov op 5 april 1961 direct ná mijn bezoek op het Witte Huis zijn bureau was binnengekomen en mijn memorandum over Nieuw-Guinea en de groep-Rijkens had laten lezen. Rostov: ‘Er zijn blijkbaar zeer invloedrijke Hollanders, die het met Luns grondig oneens zijn.’ De beide heren hadden besloten samen met dit memo naar president Kennedy te gaan. ‘Kennedy was een snelle lezer. Hij wist onmiddellijk de kwintessens van problemen te vatten. Hij nam snel besluiten,’ aldus ambassadeur Komer. ‘Ik wees president Kennedy erop, dat ook prins Bernhard het met de gevolgde politiek van de Nederlandse regering oneens was.’ Luns zou later de groep-Rijkens afdoen als ‘een stel zakenlieden, die zich door Sukarno alles lieten wijsmaken.’ Hij durfde! De man had de Indonesische president toen de groep-Rijkens opereerde, door zijn eigen botheid zelfs nooit ontmoet. Er was niets nieuws onder de zon. Men leze er de Max Havelaar maar op na! Luns was totaal verkeerd geïnformeerd over Sukarno. Wat hij over deze man dacht te weten, had niets met de werkelijkheid te maken. Luns had wel naar Ujeng Suwargana, en via de heer Van Houten, naar generaal Nasution (in het geheim) geluisterd, en had gehoord (in 1961) dat Sukarno spoedig door generaals zou worden afgezet. Hij duimde dat dit spoedig zou gebeuren, want dan zouden Sukarno's opvolgers de kwestie Nieuw-Guinea even vreedzaam hebben opgelost, als zij later met Maleisië zouden doen. Han Hansen: ‘Heeft de groep-Rijkens grote invloed gehad op de afloop van de zaak Nieuw-Guinea?’ Luns: ‘Ik kan moeilijk beoordelen hoe groot die invloed in feite was, maar ik geloof wel, dat een deel van de pers door deze lieden is beïnvloed.’Luns, Drees, De Quay, Marijnen, Cals over Luns. Pagina 51 en 52. Komer stelde, dat men in Washington Luns op zijn best beschouwde in verband met de navo en het Atlantisch bondgenootschap. ‘Jammer, dat die man een hang-up over Nieuw-Guinea had, waar hij niet af kon komen.’ Komer: ‘Ik heb daarop president Kennedy een memorandum geschreven, dat het van het grootste belang zou zijn de confrontatie over Nieuw-Guinea te voorkomen en te zorgen dat er geen oorlog op grote schaal tussen Nederland en Indonesië zou uitbreken.’ Komer wees erop dat de politiek van Luns er voortdurend op was gericht, te proberen de Verenigde Staten te betrekken in de verdediging van Nieuw-Guinea. ‘Den Haag wees er tegelijkertijd op, dat indien Sukarno Nieuw-Guinea zou aanvallen, Nederland weinig anders zou kunnen doen dan een eerste aanval afslaan. Daarna zouden de Verenigde Staten tussenbeide moeten komen. Wat Luns in feite bedoelde was, dat wij, de Amerikanen, hem uit de puree zouden moeten halen wanneer Sukarno eenmaal zou toeslaan.’ ‘Maar is het u bekend, dat Luns blijft verkondigen dat de Kennedy's anti-Nederlands waren?’ vroeg ik. ‘Op de basis van mijn ervaring als naaste medewerker op het Witte Huis in de kwestie Irian-Barat vind ik een dergelijke verklaring moeilijk om te begrijpen. Eigenlijk vind ik het ongeloofwaardig dat iemand een dergelijke suggestie zou durven doen, dat óf president Kennedy, óf zijn broer Robert anti-Nederlandse gevoelens zouden hebben gekoesterd. Ik geloof trouwens niet dat iemand die goed bij zijn hoofd is de Amerikaanse politiek inzake Irian-Barat in de jaren 1961-1963 als anti-Nederlands zou kunnen afschilderen. Wij waren van mening op het Witte Huis, dat wij eigenlijk een nuttige taak vervulden, vooral ten voordele van de Nederlandse regering zelf, door Nederland behulpzaam te zijn zonder te veel kleerscheuren van zijn laatste overblijfsel van de Nederlands-Indische koloniën af te komen.’ Vandaag filmde ik Theodore Sorensen1 in diens advocatenkantoor aan Park Avenue. De man had niet minder dan zeventien jaar nauw met beide Kennedy's samengewerkt. ‘Ik zou willen stellen,’ aldus Sorensen, ‘dat deze twee broers, zoals ook gedurende de regeringsperiode van John F. Kennedy ampel is gebleken, van mening waren dat de voornaamste belangen van de Verenigde Staten het beste waren gediend door een nauwe band met Europa en de grootst mogelijke samenwerking met de naties van Europa. Men zou kunnen stellen, dat zij een bepaalde voorkeur voor Nederland en Nederlanders hadden. Ik geloof, dat ik zelfs een persoonlijke observatie hieraan toe kan voegen...’ ‘Zoals u deze zelf op het Witte Huis heeft opgemerkt?’ ‘Precies. President Kennedy had bewondering voor uw minister van Buitenlandse Zaken, Luns.’ ‘En Luns beweert, dat de Kennedy's tegen de belangen van Nederland handelden en zelfs anti-Nederlands waren?’ ‘Het is moeilijk en ik zal niet proberen de motieven van minister Luns uit te leggen. Ik geloof echter dat hij het in dit geval bij het verkeerde eind heeft. Wat president Kennedy in het geval van Irian-Barat heeft gedaan, is een grote dienst aan Nederland bewijzen. Hij wist te voorkomen, dat uw land andermaal in een verschrikkelijk militair conflict met Indonesië verward zou raken, wat slechts uw jonge mensen, uw economie en uw positie in de wereld niet te herstellen offers en schade zou hebben toegebracht.’ Michael Forrestal was in 1970 werkzaam op het bureau van de familie Rockefeller in Wall Street, het financiële centrum van Amerika. Hij was op het Witte Huis onder de Kennedy's ambassadeur Robert Komer opgevolgd en hij had Robert F. Kennedy op een reis naar Indonesië begeleid. Hij benadrukte, dat de interventie van de Kennedy's in de kwestie Nieuw-Guinea maar éen doel had gehad: te voorkomen dat bondgenoot Nederland opnieuw in Zuidoost-Azië in een oorlog verwikkeld zou raken. Daar stuurde de Nederlandse regering het zijns inzien, vooral door de onverzettelijke houding van Luns, regelrecht op aan. Washington weigerde voor Nederland de kastanjes uit het vuur te moeten halen, te meer daar men reeds met een onaangename situatie in Vietnam en Laos was geconfronteerd. ‘Wij beoogden slechts na te gaan wat de Verenigde Staten zouden kunnen doen om Nederland te helpen in de uiterst moeilijke positie waar het in was geraakt. Zoals Den Haag op dat moment bezig was zou het in een bloedige en onplezierige moeilijkheid terecht zijn gekomen.’ Ik vroeg: ‘Bedoelt u dat er een kans was op een volledige oorlog tussen Indonesië en Nederland?’ ‘Inderdaad,’ aldus Forrestal. ‘Ik ben er zeker van dat het president Kennedy's bezorgdheid was wat Holland daar zou kunnen overkomen, die hem deed interveniëren. Hij wilde uw land juist helpen om tegen te gaan dat ú dezelfde fout zou gaan maken, die wij momenteel in Vietnam maken.’ Dat zijn geheel andere feiten en waarheden, dan de schoonpraterij van de heer Luns voor radio en televisie. Vanmorgen filmde ik professor Schlesinger in zijn kantoor aan de New York University. Deze Amerikaanse historicus zei: ‘Ik ben bijzonder blij, dat u dit doet. Het zou zeer onjuist zijn als dit soort verhalen de ronde bleven doen.’ Ik vroeg hem allereerst of hij van mening was, dat de Kennedy's oprecht waren geweest in hun bemiddelingsrol inzake Irian-Barat, vooral jegens Nederland. ‘Dat is in sterke mate het geval geweest. Ik weet, dat president Kennedy zeer bezorgd was over het uitbreken van een oorlog om Irian-Barat. Hij was bovendien van mening, dat indien dit zou gebeuren, Nederland zich middels de “diplomatieke” lijn van Luns in een onhoudbare positie had gemanoeuvreerd. Wat hij dacht en hoopte was, dat door zijn goede diensten aan te bieden men de situatie zou kunnen verbeteren en een vreedzame regeling gevonden zou worden. Tenslotte is dit ook gebeurd.’ Schlesinger volgde niet het voorbeeld van zijn Witte Huis-collega's om naast scherpe kritiek op de heer Luns, hem bijvoorbeeld voor diens Europese beleid tegelijkertijd een veer in diens achterste te prikken. Hij stak zijn minachting voor de man niet onder stoelen of banken. Schlesinger, als geschiedkundige, bleek minder te lijden te hebben gehad van denkver-vuilende effecten waarmee diplomaten en politici naar verloop van tijd allemaal mee te kampen schijnen te krijgen. Howard P. Jones, meer dan zeven jaren Amerikaans ambassadeur in Indonesië en op dat moment voorzitter van de raad van bestuur van de Christian Science Monitor, kwam uit Boston over voor mijn interview. Ik ontmoette hem op het bureau van McGeorge Bundy, president van de Ford Foundation. Ik filmde beide heren op 2 februari 1970. McBundy bewaarde ik tot het laatst, omdat hij als voormalige assistent voor nationale veiligheid op het Witte Huis met het meeste gezag kon spreken. Hij bekleedde bij Kennedy de post die Henry Kissinger bij Richard Nixon inneemt. Ambassadeur Jones herinnerde zich, dat het hem in 1962 zeer duidelijk was geworden, als Amerikaanse diplomaat ter plaatse in Djakarta, dat Indonesië op het punt stond een werkelijk grootscheepse aanval op Irian-Barat te openen. De speldeprikken van voordien waren slechts een voorloper van wat stond te gebeuren. Na twaalf jaren van touwtrekken en soebattenZeuren of zaniken in het Indonesisch. was het dan eindelijk zo ver. Hij adviseerde Washington alles op alles te zetten om een verzoeningspoging te doen. ‘Waren de Kennedy's in deze zaak anti-Nederlands?’ ‘Integendeel,’ aldus Jones. ‘Laat ik u vertellen hoe Robert F. Kennedy zich in 1962 in Indonesië gedroeg toen hij door de president op een goodwill-missie naar Djakarta kwam. Er werd een ontmoeting met studenten gearrangeerd. En bedenkt u vooral, dat wat volgt zich afspeelde op een moment in de geschiedenis dat er in Indonesië diep antagonisme tegen Nederland heerste. Maar Bobby zei bij die ontmoeting met duizenden studenten: “Wij zijn sinds vele jaren vrienden van de Hollanders. Ik ben ook niet van plan mij hieromtrent te verontschuldigen. De Nederlanders waren de eersten om zich in de Verenigde Staten te vestigen. Zij hebben onze grootste stad, New York, gesticht. Zij noemden die stad Nieuw Amsterdam. Maar, tegelijkertijd hebben wij een nauwe vriendschap ontwikkeld met de Republiek Indonesië. Wij zijn dan ook van mening, dat de meest passende rol die wij Amerikanen zouden kunnen spelen is, om beide regeringen, die van Nederland en Indonesië, welke wij beide als vrienden beschouwen, samen te brengen, opdat zij op vreedzame wijze hun meningsverschillen zullen kunnen bijleggen. Dit is de politiek van de Verenigde Staten in het conflict om Nieuw-Guinea.”Zie ook: Indonesia, a Possible Dream. Pagina 204 en 205.’ Terwijl ambassadeur Jones in zijn memoires de heer Luns kritisch maar als gentleman-diplomaat blijft behandelen, vond Luns het nodig in zijn ‘chique’ boek te spreken over ‘deze Jones’.Ik herinner mij. Pagina 89. Bovendien krijgt Robert Kennedy al evenzeer een veeg uit de Luns-pan, wanneer onze minister voor de zoveelste maal stelt, dat rfk zich in 1962 aanmatigde na vijf dagen in Djakarta te zijn geweest zich een oordeel over de Nieuw-Guinea-kwestie aan te meten. Luns studeerde Rechten. Advocaten vergeten bij
hun drogredenen maar al te vaak in de spiegel te kijken. In 1962 was Robert F. Kennedy, de Amerikaanse minister van Justitie 120 uren in Indonesië geweest, waarvan hij een belangrijk deel in persoonlijke gesprekken met Bung Karno had doorgebracht. In 1962 was Luns de man, van de Karel de Grote-prijs uit Aken, nog geen zes uren in Djakarta geweest, waarbij hij zelfs de achterkant van Sukarno's lijf nimmer had aanschouwd. Het domme is dat Luns niet, zoals Drees en Biesheuvel dat zo gaarne stellen, ‘te goeder trouw’ op televisie en radio aan geheugenstoornissen lijdt, maar dat deze oud-minister breeduit zijn niet kloppende theorieën in zijn memoires voor het nageslacht heeft opgetekend. Amateur-diplomaat Luns, met zijn grote mond over Robert Kennedy, was in 1952 op doorreis naar Australië, waar hij steun probeerde te krijgen in pogingen Nieuw-Guinea uit de Indonesische boedel te houden, even in Djakarta afgestapt. En hij dacht, dat Sukarno zou staan te trappelen om hem te ontvangen. De toenmalige minister van Buitenlandse Zaken van Indonesië, Mukarto, heeft mij uiteengezet, dat Luns' reis naar Canberra als een belediging jegens Indonesië werd geïnterpreteerd en dat Bapak er niet over dacht ‘de vlegel-minister uit Nederland’ te zien. Luns werd noch door Sukarno, noch door Hatta ontvangen. Bij terugkeer in het vaderland zei de minister op 23 juli 1953 op Schiphol: ‘In Indonesië ben ik bijzonder vriendelijk ontvangen.’ Terwijl het Indonesische blad Pemandangan nog eens uitdrukkelijk had gesteld: ‘Men mag een beleefdheidsbezoek niet laten voorafgaan door verwaande arrogante uitlatingen, die rechtstreeks de nationale gevoelens kwetsen van het volk dat men gaat bezoeken.’ Luns stelde al in 1953 de zaken totaal anders voor dan zij in werkelijkheid waren. Ook de Bandungse Preanger Bode kwam in verzet tegen Luns' diplomatieke wangedrag, wat neerkwam op een afstap in Djakarta, terwijl hij op Nieuw-Guinea en in Australië tegen Indonesië was gaan conspireren. Het blad publiceerde een fel hoofdartikel waarin Jan Verhoek uit deed komen hoe bedroevend slecht de regering Drees, met Luns als minister zonder portefeuille thuis scheen in het thema der diplomatie. Ook collega Verhoek signaleerde in 1953 Luns' verzinsels, toen hij de minister als volgt citeerde: ‘Mijn Indonesische ambtgenoot Mukarto was zeer gepreoccupeerd met het demissionaire kabinet en het vormen van een nieuw,’ zo verklaarde minister Luns het povere resultaat van zijn bezoek aan Djakarta. Gelooft ge het zelf excellentie? Misschien wel,’ aldus stond in de Preanger Bode van 25 juli 1953. Verhoek besloot: ‘Maar laat de Nederlander in Indonesië, die wellicht meer over het Oosten weet dan gij, u uit de droom helpen: het was weinig hoffelijk, wat ge - geheel opzettelijk - deed. Wilt ge komen praten over affaires die Nederland en Indonesië na aan het hart liggen, reis dan niet via Hollandia en Canberra. Kom er eens apart voor over. Dan zult ge niet alleen hoffelijkheid en vriendelijkheid op uw weg vinden, maar wellicht ook een Indonesische ambtgenoot, die wat tijd voor u vrijmaakt.’ In 1953 had het immers al overduidelijk moeten zijn wat de nieuwe bewindsman op Buitenlandse Zaken in zijn schild voerde. Ambassadeur Zain had gelijk. Luns gedroeg zich toen, en is zich altijd, als boerenpummel blijven gedragen. Een aanfluiting
voor het koninkrijk en een schande voor onze Indonesische historie. In zijn eigen boek over zijn reis in 1962 naar Indonesië inzake Nieuw-Guinea schreef Robert F. Kennedy: ‘Mijn rol was dus niet alleen het tonen van goodwill voor een nieuwe natie in Azië met miljoenen inwoners, maar om de leiders van dat land over te halen en alles in het werk te stellen om de belangrijkheid in te doen zien van het regelen van de kwestie in vreedzame onderhandelingen met de Nederlanders.’Robert F. Kennedy Just Friends and Brave Ennemies. Harper & Row, New York 1962. Pagina 7. De Kennedy's en de Amerikaanse regering zijn hier overigens geheel in geslaagd, wat Luns ook achteraf en vooral ná hun dood hierover ook beweert. Als detail vermeldde rfk bovendien, dat hij op 22 februari 1962 in Den Haag was, een charmante ontmoeting had met koningin Juliana, maar tegelijkertijd in de residentie tegen enkele Nederlandse functionarissen aan liep - hij noemt Luns overigens in het geheel niet in zijn boek - ‘die onvermurwbaar bleken in hun houding ten aanzien van westelijk Nieuw-Guinea. De echtgenote van een hooggeplaatste Nederlandse regeringsfunctionaris,’ aldus Robert Kennedy, ‘vertelde mij, dat zij een aantal jaren in Indonesië had doorgebracht en volgens haar beschouwde het volk van Indonesië de koningin van Nederland in 1962 nog altijd als eigenlijke regeerder van dat land.’Ibid. Pagina 15. Als apotheose van mijn nos reportageUitgezonden op 24 mei 1970 in het programma Panoramiek van de nos-televisie. bewaarde ik het belangrijkste gedeelte, de met het meeste gezag uitgesproken woorden van president Kennedy's voornaamste adviseur. Over Luns' zogenaamde geheime akkoorden met Amerika zei McGeorge Bundy dan ook: ‘Er is en er was geen overeenkomst tussen de Verenigde Staten en Nederland, niet mondeling en niet schriftelijk, niet openbaar en niet in het geheim, waarbij wij Amerikanen op welke manier dan ook ons hadden verbonden tot daden van geweld in de kwestie Nieuw-Guinea.’ Verder verzekerde Bundy in deze nos-film: ‘De materie van het conflict was in verhouding tot de internationale politiek te verward om in laatste instantie, hetzij vanuit een standpunt van internationale moraliteit, hetzij vanuit de hoek van internationaal recht een geschil te laten ontstaan, waar de Verenigde Staten zich niet konden veroorloven bij betrokken te raken.’ Voor wie tot dusverre wellicht nog had geaarzeld, of voor wie misschien een vleugje waarheid in de beweringen van Luns over Amerikaanse toezeggingen zou kunnen hebben gescholen, was thans duidelijk dat Luns zijn verhaal van Amerikaanse toezeggingen van A tot Z uit de duim had gezogen. Half februari 1970 was mijn film - acht gesprekken met Kennedy-medewerkers - voor uitzending gereed. De tekst werd minister Luns toegezonden.De Minister noemde Ton Nelissen ‘een witte raaf in de journalistiek’, omdat hij het ‘hoogst fatsoenlijk’ van de nos vond hem in de gelegenheid te stellen weerwoord te geven. Maar Luns beantwoordde deze hoffelijkheid met eindeloos traineren. Hij besefte terdege waar het om ging. Het wachten was op een acceptabele datum waarop hij zijn commentaar zou geven. Die datum kwam niet. Het werd maart. Herhaaldelijk appelleerde Ton Neelissen, eindredacteur van het programma Panoramiek aan het ministerie van Buitenlandse Zaken om een afspraak te maken. Tenslotte kreeg Neelissen Luns zelf aan de lijn.Ton Nelissen bezit nauwkeurige verslagen van zijn telefonades met Luns inzake de film met de Kennedy-medewerkers. Hierbij stelde de minister zich overduidelijk in de verdediging op en op een bepaald ogenblik ‘smeekte hij om de film niet uit te zenden.’ Nelissen raakte hier dermate van onder de indruk, dat hij zich deze avond bezoop. Voortdurend vergaderde de nos-staf over uitzending van deze documentaire. Bijvoorbeeld: op 31 maart waren hierbij in Hilversum aanwezig: Carel Enkelaar, Ton Nelissen, Kees van Langeraad, Henri Faas, Willem L. Brugsma en op mijn verzoek ook André Spoor. Besloten werd André Spoor te vragen nog eens naar dr. J.H. van Roijen te reizen, op dat moment ambassadeur in Londen, teneinde te verifiëren of Luns inderdaad diens ontmoeting met de voormalige minister van Buitenlandse Zaken van de Verenigde Staten, John Foster Dulles, in oktober 1958, verdraaid en onjuist in Den Haag had weergegeven, zoals Van Roijen aan André Spoor bij een eerdere gelegenheid in Washington D.C. reeds geheel vertrouwelijk had meegedeeld. De ambassadeur herhaalde in Londen deels zijn beschuldiging aan het adres van Luns tegenover de hoofdredacteur van de nrc-Handelsblad-combinatie, maar ‘zweette peentjes’, aldus Spoor bij terugkeer in Nederland, toen hij doorkreeg welke film er bij de nos op de plank lag. Na twee dringende brieven aan Luns werden Carel Enkelaar en Ton Nelissen tenslotte op 1 april 1970 bij de minister in Den Haag ontboden. De eerste 45 minuten van het onderhoud gingen volgens Luns' gebruikelijke tactiek verloren met het aanhoren van ‘kostelijke incidenten’ uit
diens leven. ‘In Wenen was ik bij H.M. de Koningin in de kamer, toen de kroon van haar hoofd werd getild,’ en dergelijk geleuter. Enkelaar, die wel meer met deze bijltjes in Hilversum hakte trapte daar niet in en sneed het doel van het bezoek aan. ‘Bij het noemen van jouw naam,’ aldus Enkelaar later die ochtend bij de lunch in Nieuwspoort, ‘explodeerde Luns alsof wij een voetzoeker hadden losgelaten.’ Luns had onmiddellijk mijn werkgevers erop gewezen, dat hij niet begreep dat de nos-televisie van mijn diensten gebruik maakte: ‘Die man zit vol complexen en ziet geen kans om een droge boterham in Nederland te verdienen...’ Nee, nee, daar hadden Luns, De Telegraaf en de bvd wel voor gezorgd! ‘Ik heb geen boodschap aan Oltmans,’ aldus Enkelaar. ‘Ik probeer televisieprogramma's te maken. Momenteel is er een documentaire gereed over een niet onbelangrijk gedeelte van de vaderlandse geschiedenis, het conflict Nieuw-Guinea, en wij zouden uw wederwoord hierop willen hebben. Als ik uw public relations-adviseur was,’ aldus Enkelaar, ‘dan zou ik u aanraden in ons programma te verschijnen, wilt u geen verdenkingen op zich laden.’Gesprek op het ministerie van Buitenlandse Zaken van 11.00 tot 12.10 uur op 1 april 1970. De visite van Enkelaar en Neelissen aan Luns bracht niet het gewenste resultaat. April verstreek en de eerste weken van mei vervlogen. Ik besloot buiten de nos om in te grijpen. Ik verstrekte Joris van den Berg van Vrij Nederland de nodige informatie. Op 16 mei 1970 verscheen het volgende hoofdartikel, in ‘Het Vizier’: ‘luns De nos beschikt al enige maanden over een film van Willem Oltmans, waarin gesprekken zijn opgenomen met de voormalige naaste medewerkers van de beide Kennedy's, John en Robert. Het zijn interviews waarin de rol van minister Luns ten aanzien van de overdracht van Nieuw-Guinea en eventuele aan hem gedane Amerikaanse toezeggingen nader worden belicht. De film wacht ter afronding op een commentaar van minister Luns, maar de bewindsman heeft nu al drie keer een eenmaal gemaakte afspraak moeten afzeggen. Het lijkt ons, dat het Nederlandse volk er recht op heeft ook van dit aspect van zijn recente geschiedenis kennis te nemen, en als het kan zo spoedig mogelijk, want de tijd werkt altijd in het voordeel van degenen die graag willen vergeten.’ Aanvankelijk was Ton Nelissen verstoord over mijn interventie zonder vooroverleg met de nos. Maar het geklier van Luns had mij lang genoeg geduurd. Ook het bezoek van Enkelaar en hemzelf had niet het gewenste resultaat gehad. Bung Karno noemde dit pukul terus, doordouwen. Maar Nelissen draaide bij toen hij zag dat het paardemiddel, als gewoonlijk, werkte. De volgende dag belde Buitenlandse Zaken namelijk
op dat Zijne Excellentie Luns ten langen leste bereid was zijn commentaar op mijn film te geven. De intimidatie van de nos had niet gewerkt. Men onderschatte de invloed van Vrij Nederland niet! VandaagHierbij dient erop te worden gewezen, dat alhoewel Vrij Nederland officieel op 16 mei verscheen, het blad al op 14 mei in Den Haag verkrijgbaar was en Luns op 15 mei reageerde op het hoofdartikel in Vrij Nederland. arriveerde onze eerste rooms-katholieke minister van Buitenlandse Zaken Luns in een handig geprepareerde nos-studio. Terwijl mijn film hem werd getoond - hij had tot dusverre dus slechts de tekst ervan gelezen - lieten de technici een ampex meedraaien, die alle reacties des ministers nauwkeurig op film vastlegde, inbegrepen peuteren in de neus en gevloek om Kennedy-medewerkers. Hierna interviewde Joop van Os de bewindsman. Van Os: Minister Luns, u hebt zoëven gezien, wat de Amerikaanse heren over dit brok geschiedenis hebben gezegd. Een ding drijft een beetje bovenaan, dat is de rol, die Bobby Kennedy heeft gespeeld in deze hele Nieuw-Guinea-affaire. Ik zou u willen vragen, wat wás nu eigenlijk die rol van Bobby Kennedy in uw ogen. Luns: Ik zou die rol als bijzonder belangrijk willen schetsen. Het is juist, wat oude medewerkers van president Kennedy hebben gezegd, dat de verantwoordelijkheid van de president in laatste instantie de doorslag gaf. Het is bekend, dat president Kennedy zeer onder de invloed stond van zijn hardwerkende en ambitieuze broeder, de minister van Justitie. En ik heb zelf de Attorney General direct na zijn bezoek aan Indonesië in Den Haag gezien, dus ik kan hier verklaren dat de heer Kennedy, Robert Kennedy, terugkwam met het idee dat wat er ook gebeurde, Nieuw-Guinea terug moest gaan naar Indonesië. En hij zei dat op een vrij blunte wijze. Ik kan u een voorbeeld geven. Hij vroeg aan een collega en aan mijzelf: hoeveel inwoners heeft Nederland. Waarop wij zeiden: 12 miljoen. Waarop hij zei: Indonesië heeft meer dan 80 miljoen, dús Indonesië heeft gelijk. Een wat summiere wijze van redeneren. En nadat de broer van de president terug was, heb ik in de houding van de president t.o.v. dit probleem een verandering geconstateerd. Een verandering ten slechte in zoverre, dat Amerika vanaf dat moment alles heeft gedaan via Bunker ook om een aanvaardbare formule te vinden voor overdracht van Nieuw-Guinea. Dus ook op dit gebied was Robert Kennedy van grote invloed op zijn broer. Ik heb aan de president gezegd, kijk eens meneer de president, uw broer was 5 dagen in Indonesië. Wij Nederlanders, wij zijn er ongeveer 400 jaar geweest; driehonderdvijftig jaar. Welnu, 5 dagen is niet genoeg naar mijn opvatting om een expert te worden op alle vragen, die Indonesië betreffen. Acht dagen is het minimum. Zo heb ik het gezegd. Dat was wel duidelijk. Van Os: Mag ik constateren uit wat u zegt, dat u toch de mening blijft toegedaan, dat Robert Kennedy in dit geval van Nieuw-Guinea een anti-Nederlands sentiment had? Luns: Ja, anti-Nederlands, wat is anti-Nederlands? Hij was van oordeel
dat Nederland moest toegeven. En anti-Nederlands heb ik steeds bedoeld in de zin, dat hij de Nederlandse politiek gericht op het handhaven van het recht tot zelfbeschikking, u heeft trouwens zojuist gezien, dat het recht ook werd erkend door de Amerikanen die zijn geïnterviewd, hij was van oordeel dat Nederland daar niet op moest blijven staan, in dat opzicht was hij anti-Nederlands. Van Os: Ja. Dat brengt mij even op de belangrijkste, d.w.z. voor dit gesprek geloof ik belangrijkste ontwikkeling in dit gesprek, dat gaat over het al of niet bestaan van die geheime overeenkomst, die er zou zijn. Gentleman's agreement wordt dat hier genoemd. Wat is uw commentaar daarop? De heren ontkenden het dus. Luns: Nou, u zult hebben gezien, dat zij het ontkenden in de zin van: wij hebben daar geen weet van en: het lijkt ons zeer onwaarschijnlijk. Ten eerste dateerde die technische afspraak, die, ik heb het ook steeds gezegd, tenslotte afhankelijk zou zijn van de beslissing van de president, op het moment dat die in werking moest treden. Ten eerste was die technische afspraak gemaakt lang voordat president Kennedy in functie was. Ik heb hem zelf herinnerd aan deze technische afspraak en hij heeft gezegd: wij zullen alles honoreren wat de vorige presidenten hebben gezegd. Na de inspraak van zijn broer is dat veranderd. Nu wil ik hier toch wel duidelijk zeggen, dat ik nooit heb gesteld, ook niet in mijn contacten met de kamercommissie, of in mijn uiteenzettingen aan mijn kabinetscollega's, dat de Verenigde Staten verplicht waren om ons te helpen. Zelfs een plechtig gesloten verdrag heeft dikwijls clausules waardoor men het niet hoeft te honoreren, in dit geval was het een technische afspraak maar die de indice gaf, die ik steeds heb gezien, van uiteindelijke Amerikaanse steun. Maar als men mij vroeg: denkt u dat die belofte gehouden zal worden, dan heb ik altijd gezegd: daar heb ik grote twijfels over. Mocht die niet gehouden worden, dan zal Nederland daar zijn consequenties uit trekken, want dit is juist, want ik heb ook steeds die mening gehad, dat van Nederland niet verwacht kon worden, dat er te veel geëist zou worden, dat wij voor het zelfbeschikkingsrecht van de Papoea's een oorlog met Indonesië zouden aangaan. En ik het woord gebruikte à l'impossible nul n'est tenu. En het is een feit dat na het bezoek van Robert Kennedy aan Sukarno en na die illusies gewekt door de verklaring van Sukarno bij de Attorney General nl. dat Indonesië geheel pro-Amerikaans en pro-westers zou worden, indien dit struikelblok maar uit de weg was weggewerkt. Het zijn illusies gebleven, u kent de rest van de geschiedenis 
tot de val van Sukarno zelf, dat daarna impliciete wel was en dat heb ik ook het kabinet gezegd, dat we niet konden rekenen op militaire hulp en daar hebben we de consequenties uit getrokken. Van Os: Acht u het mogelijk dat in 1960 de regering-Kennedy misschien niet helemaal goed ingelicht was over toezeggingen van hun voorgangers. Luns: Dat is in zoverre niet onmogelijk, omdat in Amerika een merkwaardig regeringssysteem is. Men heeft de regering en de minister van Buitenlandse Zaken, i.c. was dat Dean Rusk, een man voor wie ik groot respect en grote vriendschap koester, en daarnaast heeft men de president met zijn raadgevers, die een hele curieuze positie heeft. Zo wordt op het
ogenblik wel het verwijt gemaakt aan president Nixon dat hij te veel zou drijven op die raadgevers, hetzelfde verwijt werd gemaakt aan president Kennedy en een van die raadgevers is de man, waarmee ik steeds in aanraking ben geweest, dat was de heer Rostow, die aanwezig was bij de gesprekken over het Nieuw-Guinea-probleem. Gesprekken die 8 maal hebben plaatsgevonden zowel met de heer Dean Rusk erbij of in aanwezigheid van de president persoonlijk. Maar ik acht het niet onmogelijk. Er bestaan bij regeringen, zoals de Amerikaanse regering in kwesties die aan de grenzen van hun directe belangen liggen zoveel afspraken die niet onmiddellijk onder Buitenlandse Zaken vallen, maar bijvoorbeeld onder Defensie ressorteren dat ik zeker de goede trouw van de heren die dit in uw film zeggen niet in twijfel zou willen trekken. Het grensde aan het belachelijke, om Luns de avond van de uitzending, 24 mei 1970, in het programma Panoramiek van de nos, zonder blikken of blozen te horen zeggen: ‘Ik heb nooit gesteld dat de Verenigde Staten verplicht waren om ons te helpen’ en ‘Als men mij vroeg, denkt u dat de Amerikaanse belofte gehouden zal worden, dan heb ik altijd gezegd, daar heb ik grote twijfels over.’ God beter het! De hele Nieuw-Guinea-politiek van Luns zou door de jaren gebaseerd zijn geweest op een belofte, die Van Roijen zei, dat nooit was gedaan (alleen Luns had er een concrete afspraak, gentleman's agreement etcetera in beluisterd), terwijl hij, Luns, zelf er grote twijfels over had gehad. Waarom wachtte Den Haag met Nieuw-Guinea te evacueren tot er geschoten werd en tot alle Nederlandse belangen in Indonesië in de periode 1949-1962 met de grond gelijk waren gemaakt? De incompetentie bij het voeren van een dergelijk beleid op leugens en verdraaiingen gebaseerd is dermate manifest, dat men zich in gemoede zal moeten afvragen of deze anders-horen-de-dan-de-feiten-fantaseerder op het hoofdkwartier van de navo thuishoort zonder dat ook die belangrijke organisatie vroeg of laat belachelijk gemaakt zal worden, zoals hij heel Den Haag, de Kamercommissies, het parlement, Drees senior en de Heer zal weten wie nog meer al die jaren met briljant succes in de boot heeft genomen. Ik betreurde het dat nos collega Van Os, voor wie ik anderzijds alle mogelijke waardering heb, toch door Luns geïntimideerd scheen. Want toen de minister nu ‘technische afspraken’, als variant op eerdere ‘concrete afspraken’ te berde bracht, haakte Van Os niet onmiddellijk aan om nadere informaties in te winnen over waar die afspraken vastgelegd waren en wie hiervan, anders dan Luns zelf, op de hoogte zouden moeten zijn. Had de minister aan president Kennedy een afschrift van deze ‘technische afspraak’ overhandigd? En als er geen memorandum over bestond, had hij Kennedy mondeling de tekst ervan overgebracht? Kennedy's chef-staf op het Witte Huis had immers zojuist verklaard dat een dergelijke schriftelijke, of mondelinge, laat staan publieke of geheime afspraak niet bestond! Met andere woorden: Luns continueerde zijn onwaarheden. Hij verschoof de zaak simpelweg naar nog meer mensen, die inmiddels waren overleden. Met menig landgenoot koester ik, naast alle genoemde en felle kritiek inzake Indonesië en Sukarno, een beleefd respect voor Willem Drees als
Nederlands staatsman en promotor van historisch belangrijke sociale wetgeving. Wie zou hem deze onuitwisbare diensten het vaderland bewezen willen afnemen, of proberen deze onvergetelijke daden thans te bagatelliseren! Om de heer Drees hangt een Churchilliaans aura. Een reden te meer, dat ik nauwelijks kan aannemen, dat Drees senior voor altijd de geheugenstoornissen des ministers als ‘te goeder trouw’ zal willen blijven registreren. Bedenkt u wel, heer Drees, de enige keer dat uw minister Luns en John Foster Dulles samen hun handtekening zetten tijdens een diner in Washington was: op een menu! Dit bewuste document werd in Luns' privé-archief bewaard! Het lijkt mij een geruststellende gedachte, dat ook oud-premier Drees nu niets liever wil, dan dat de Nieuw-Guinea-affaire en de rol van de regering hierin, tot de draad toe aan de hand van alle beschikbare stukken zal worden uitgezocht. Drees stelde op schrift dat hij hier een enthousiast voorstander van was. Onmiddellijk ná de Luns-show schreef ik Howard P. Jones, indertijd onderminister voor zuidoost-Azië van John Foster Dulles. Hij antwoordde mij per kerende post, dat de mededelingen van Luns in het commentaar op de nos-film gedaan kant noch wal raakten. Hij, Jones, had als onderminister van John Foster Dulles van dergelijke afspraken (technisch of concreet) nooit gehoord. Een nog in leven zijnde naaste Dulles-functionaris wist van niets. Intussen schreef een andere naaste Kennedy-medewerker en onderminister van Buitenlandse Zaken in 1963, Roger Hilsman, dat Luns, lange tijd minister van Buitenlandse Zaken van Nederland, over Nieuw-Guinea ‘het koppigst was van iedereen.’ Hilsman voegde eraan toe: ‘En hij, Luns, zag kans de hele Nederlandse regering naar zijn pijpen te laten dansen.’Roger Hilsman, To Move a Nation. Doubleday, 1967. Pagina 374. Ik blijf de kernvraag stellen aan al die Nederlanders, die in het Nieuw-Guinea-conflict om Luns heen opereerden: ‘Hoe is mogelijk geweest, dat deze ene man, u allen zo grandioos heeft weten te verlakken?’ Alle Kennedy-functionarissen wisten van niets. De Nederlandse ambassadeur in Washington D.C. wist van niets. Maar Luns alléen wist dat hij technische-concrete afspraken in de Amerikaanse hoofdstad had gemaakt, die de hoeksteen vormden voor diens desastreuze Nieuw-Guinea-beleid, dat zou eindigen in een derde militaire confrontatie tussen Nederland en Indonesië in 1962, waarbij niet alléen een aantal Nederlandse, maar ook opnieuw enkele honderden Indonesische militairen het leven zouden laten. In het kort somt deze situatie de briljante carrière van afsprakenvervalser Luns op. Voor de zoveelste keer viel het doek. Althans voorlopig. 

Bapak spreekt, bewoners van Ternate luisteren toe.

(foto Willem Oltmans)
  

‘Als ik spreek,’ zei Sukarno eens, ‘dan probeer ik onder woorden te brengen wat onder het volk leeft.’

(foto Willem Oltmans)
  

Sukarno stelt de auteur aan de mensen in Samarinda op het eiland Kalimantan voor (1957).

(foto Indonesische leger)
  

Sukarno: ‘Ini, wartawan baik, Willem Oltmans’.

(foto Indonesische leger)
  

Bung Karno toegejuicht in Bandung.

(foto Kempen)
  

Sukarno omringd door studenten in Djokjakarta.

(foto Willem Oltmans)
  

Sukarno bezocht Mao Tse-tung voor de eerste maal in 1956. De eerste Amerikaanse President die naar Peking reisde, was Richard M. Nixon, in 1972.

(foto Rochman)
  

‘Kom maar met de familie,’ zei de President op zijn verjaardag, 6 juni 1957, hier gefotografeerd met de staf op de trappen van het Merdeka paleis. De auteur midden op de achterste bovenste trede.

(foto Iphos)
  

Premier Chou En-Lai van de Volks Republiek China gefotografeerd tijdens een bezoek aan het Merdeka paleis samen met President Sukarno en Madame Dewi.
  

Het staatshoofd van Cambodja, Prins Norodom Sihanouk en diens echtgenote, Prinses Monique, bezoeken het Istana Merdeka paleis in Djakarta.
  

Kartika Sari Sukarno-Putri
  

Bung Karno, Madame Hartini en Emile van Konijnenburg op paleis Bogor 15 October 1966.

(foto A. Basri)
  

Generaal Suharto geeft Willem Oltmans in 1966 op uitdrukkelijk verzoek van President Sukarno zijn eerste televisie interview voor de nos. Rechts, de toenmalige privé secretaris van Suharto, kolonel Sutikno Luktodisastro, een persoonlijke vriend van de auteur.

(foto Jan Romijn)
  

In 1966 ontmoette de auteur de Indonesische President voor de laatste maal, hier op het Merdeka paleis gefotografeerd, en filmde een interview voor de nos televisie.

(foto Loet Hentze)
  John Foster Dulles en Joseph Luns waren in Azië eigenlijk twee westerse amateurs van hetzelfde laken een pak. Eén van Dulles' meest beruchte politieke en diplomatieke successen is de oprichting van de seato (South East Asian Treaty Organisation) geweest. Een gordel van aan de Verenigde Staten gebonden landen rond de periferie van China, zou het Mao-communisme binnen de Chinese muur moeten houden.Onopvallend maakte de Amerikaanse marine op 18 juni 1973 tussen neus en lippen bekend - overstemd door het Watergate-schandaal - dat op een Brits eilandje in de Indische Oceaan, Diego Garcia, een Amerikaanse mini-basis met voorlopig 274 man personeel en éen landingsbaan voor atoombommenwerpers zou worden aangelegd. Dulles wilde maar niet begrijpen dat ideeën vleugels hebben, zodat bijvoorbeeld Jean Paul Sartre in Parijs een Maoistische krant leidt, ondanks de seato en de Zevende vloot. De gebroeders Alsop wezen erop, dat de seato vondst ‘heel Azië aan het lachen maakte, terwijl iedere weldenkende Amerikaan, die in Azië werkzaam of woonachtig was, het liefst onder de tafel kroop van schaamte bij het aankondigen van deze verdragsorganisatie.’Joseph and Stewart Alsop A Reporters Trade. Reynal & Company, New York 1958. Pagina 246. ‘seato mag indrukwekkend hebben geleken voor een kind met een aardrijkskundeboek,’ schreef C.L. Sulzberger. Toch geloofden Dulles en kameraad Luns heilig in dit soort uitwassen van een stervend imperialisme in Azië. Beiden waren zij van mening, met de Bilderberg-jongens dat, alhoewel Indonesië onder Bung Karno vooralsnog buiten deze ‘veiligheidsgordel’ was gebleven, alles in het werk diende te worden gesteld om de archipel er vroeg of laat bij te slepen. Intussen zou Luns de Papoea's met hart en ziel omhelzen, om ook een anachronistische dominee Wawelaarduit in Dulles' seato-zak te werpen. Dulles, door de Amerikaanse diplomaat Thayer eens omschreven als ‘Dull, Duller, Dulles,’Diplomat. Harper & Brothers 1959. Pagina 248. is overigens in dit verband slechts vermeldenswaard, omdat hij tot Luns' overleden kroongetuigen behoort! Misschien heeft Dulles werkelijk onder vier ogen Luns voor zijn seato-denkbeelden of kruistocht tegen het communisme in de wereld weten te porren, maar dan had Luns bij diens overlijden in 1958, toen Dulles opgevolgd werd door Christian Herter (die met Luns nooit over Nieuw-Guinea heeft gesproken), of onder de Kennedy's, of in ieder geval toch zeer lang vóor Robert F. Kennedy's bezoek 22 februari 1962 aan Den Haag, kunnen berekenen, dat wat Dulles in 1958 onder de tafel mogelijk had toegezegd, in de zestiger jaren beslist geen politiek opgeld meer zou doen. Luns' tête-à-têtes met geestesverwant Dulles hadden toch zeker na de Kennedy-troonbestijging generlei militair-strategische waarde meer. Bovendien bestaat er een vertrouwelijke brief van oud-minister Dirk U. Stikker, waarin deze onomwonden stelt de minister van Buitenlandse Zaken van president Kennedy, Dean Rusk, recht voor zijn raap de vraag te hebben gesteld of er op Amerikaanse steun inzake Nieuw-Guinea gerekend mocht worden. Het antwoord was zeer beslist ontkennend. Van Roijen had dus gelijk! Of wil meneer Luns thans beweren, dat ook Rusk loog? Of liegt Stikker? Neen, iedereen spreekt onwaarheid, behalve Joseph c.s. De lezer moet zich terdege bewust zijn, dat zeer veel loyale vaderlanders, niet alleen politici, maar vooral ook schrijvers, journalisten, tegelslichters, of ik zelf over dozijnen en nog eens dozijnen vertrouwelijke correspondentie en stukken beschikken, die in een mum van tijd, wan-neer eenmaal boven water gekomen, zouden aantonen, wat hier moeizaam aan de hand van slimme zinswendingen en het herhaaldelijk raadplegen van het Wetboek van Strafrecht wordt betoogd, namelijk, dat onze veel bewonderde en toegezongen oud-minister Luns, koningin en vaderland gewoon belazerd heeft. En niet eenmaal, of tweemaal, of een jaar, of twee jaren, maar jaar na jaar, keer op keer. Opmerkelijk is bijvoorbeeld een hoogst vertrouwelijke brief door oud-premier De Quay op 4 juli 1973 geschreven aan een jongeman van 21 jaar in Amsterdam, waarin een staatsgeheim werd vastgelegd, waar iedere geïnteresseerde Nederlander recht op heeft kennis van te nemen. Wat bevestigt Jan de Quay namelijk? Dat inderdaad ambassadeur Van Roijen sedert 1960 bij herhaling en voortdurend aan minister-president en kabinet in telegrammen rapporteerde, dat de Amerikaanse regering er niet over dacht Nederland militair te steunen bij een militaire confrontatie met Bung Karno over Irian Barat. Maar, aldus De Quay, hier stond tegenover dat minister Luns keer op keer uit Washington terugkeerde (in 1961 en 1962) en hij minister-president en kabinet verslag deed, dat hem bij voortduring op het hoogste niveau in Washington werd verzekerd, dat de Verenigde Staten Nederland wel te hulp zouden komen in een oorlog met Indonesië. Had Luns met de cia gekonkeld? Wie gaf Luns anders deze hoogst gezaghebbende verzekeringen, wanneer het niet het Witte Huis, het ministerie van Buitenlandse Zaken (Dean Rusk), of de Nederlandse ambassade (Van Roijen) waren geweest? Want, zo schreef De Quay op 4 juli 1973, begrijpelijkerwijs tilde hij als minister-president zwaar aan de informaties die hem via Luns bereikten. De Quay begon voor het eerst te twijfelen aan die ‘concrete beloften’ toen Washington moeilijkheden begon te maken met het vervoer van militairen naar Biak via een luchtbrug langs Amerikaanse vliegvelden. Daar zou tegenover hebben gestaan, dat Washington niet reageerde op een verklaring destijds door minister Visser van Defensie in de Tweede Kamer afgelegd, waarin werd gesteld dat Nederland nooit alléen een oorlog in de Stille Oceaan zou kunnen voeren. Hij (Visser) drukte op het feit, ‘dat Nederland slechts een eerste klap zou kunnen opvangen, waarna krachtige hulp van bondgenoten onontbeerlijk zou zijn.’ De Quay: ‘Voor het kabinet en mij persoonlijk waren de mededelingen van minister Luns echter van zeer grote betekenis.’ Pas definitief zou De Quay om gaan na het bezoek van Robert F. Kennedy aan Den Haag op 22 februari 1962, zoals ook Schmelzer in zijn memoires heeft vermeld. De Quay bevestigt nu schriftelijk dat zijn politieke chaperon, Schmelzer, veel eerder dan hij zelf ervan overtuigd was, dat Luns de bedoelingen van de Amerikanen verkeerd interpreteerde. Volgens De Quay heeft Schmelzer dit Luns indertijd meer dan eens kenbaar gemaakt. En De Quay besloot: Hadden wij de werkelijke bedoelingen van de regering-Kennedy eerder gekend, dan zou hetzelfde resultaat op Nieuw-Guinea in een eerder stadium zijn bereikt.’ Met andere woorden, had Luns ons niet bedonderd dan zou het Nieuw-Guinea akkoord éen jaar eerder gesloten zijn en zou men honderden levens hebben gespaard. Vooral dit laatste, daar gaat de goegemeente ook maar
al te gemakkelijk aan voorbij. Dat Dulles een enigma was wist iedereen, die enige mate ingevoerd was in Washington die dagen. Van Roijen moet het geweten hebben. Luns moet het geweten hebben. Professor Arthur Schlesinger jr. waarschuwde, ‘dat journalisten al lang niet meer wisten of zij de minister van Buitenlandse Zaken, Dulles, konden geloven wanneer hij een uitspraak deed, of dat zij voor de zoveelste maal werden gebruikt als instrumenten voor psychologische oorlogvoering.’ Wie weet, heeft deze levensgevaarlijke man onze eigen Luns wel op die wijze voor zijn anti-communistische komplotten smedende karretje gespannen! De journalist James Reston beschreef Dulles als een ‘advocaat en moralist’. ‘Alles in zijn opleiding tot advocaat en programmering deed hem ertoe neigen te denken in termen van goed en kwaad, overwinning en nederlaag, precedenten en oordelen.’The Artillery of the Press. Harper Row, New York 1966. Pagina 9. Reston onderstreepte, dat Dulles klinkklare diplomatieke formules, die wellicht in Europa van toepassing waren zonder nuancering in Azië in praktijk bracht, en daarbij geen enkele rekening hield met geheel andere sociale antropologische of culturele factoren. Daar wist de man, evenals Luns, ook niets van. Noch getroostte hij zich, evenals Luns, enige moeite er meer van te weten te komen. In de dagen van programmering van Dulles en Luns, de beide reuzen in de Nieuw-Guinea-affaire, bestond er nog geen Vredescorps. Dit soort antieke heren dacht dat men er met een dosis Harvardse of Leidse kak alléen wel zou komen om de lakens uit te kunnen delen in de wereld. Hierbij werd op een Sukarno of een dappere Sihanouk,Ook de journaliste Oriana Fallaci komt na een interview op het eiland Brioni, waar Sihanouk de gast was van maarschalk Tito, tot de conclusie dat het staatshoofd van Cambodja niet oneerlijk is, als Lon Nol, en dat het gemakkelijk is om te kiezen tussen de verraderskliek van generaals óf de Rode Khmer. En als Sukarno stelde ook Sihanouk, dat zijn persoon tenslotte niet belangrijk was, dat het om het land ging, dat ook al zette men hem af, hij er zijn denkbeelden niet om zouden veranderen. Zie de New York Times Magazine van 12 augustus 1973. van een klein Aziatisch land met 7 miljoen mensen, niet gerekend! Zo heeft de Amerikaanse winnaar van de Nobelprijs voor de Vrede (1963), de Internationale Lenin-vredesprijs, en de Mahatma Gandhi-vredesprijs, en de Grotius-medaille voor bijdragen op het gebied van het 
internationale recht, Linus Pauling, in een interview met mij John Foster Dulles als een ‘misdadig element’ in de samenleving omschreven.Grenzen aan de Groei, 75 gesprekken over het rapport van de Club van Rome. A.W. Bruna & Zoon, Utrecht / Antwerpen 1973. Pagina 373. Pauling bracht Dulles in verband met diens opvattingen aangaande atoomproeven, waarbij hij mensen als proefkonijnen zag. De Papoea's waren in ieder geval Luns' witte muizen. Ook Arnold Wolfers, mijn voormalige professor aan Yale University en Dean van Pierson College, waar ik woonde in New-Haven (1948-1950) heeft de Amerikaanse houding vis à vis Irian-Barat nog eens nauwkeurig opgesomd. ‘In de kwestie West-Irian is onze (Amerikaanse) houding er een van stille neutraliteit geweest.’ De discussies over het vraagstuk in de Verenigde Naties verdeelden zich als gewoonlijk in ‘koloniale en anti-koloniale’ blokken. Indonesië werd straf ondersteund door India, Burma en Ceylon, waarbij Nieuw-Guinea als een ontoelaatbaar overblijfsel van westers kolonialisme in Azië werd genoemd. België, Frankrijk, Engeland en Australië stonden achter Nederland. ‘De Verenigde Staten namen op geen enkele wijze deel aan de debatten. Duidelijker nog,’ aldus professor Wolfers, ‘wij onthielden ons bij alle stemmingen inzake substantiële resoluties met betrekking tot dit probleem.’Alliance Policy in the Cold War, The John Hopkins Press, Baltimore 1959. Hoofdstuk West-Irian, pajgina 259-260. Wolfers herinnerde er voorts aan dat John Foster Dulles op 9 december 1957 reeds op een persconferentie verklaarde: ‘De argumenten vóor of tégen een overdracht van
Nieuw-Guinea liggen dicht bij elkaar. Wij zien eigenlijk geen overtuigend argument voor iedere partij afzonderlijk in dit conflict, waardoor wij het gevoel zouden hebben dat wij een positief standpunt zouden moeten innemen voor éen van beide partijen.’Department of State Bulletin, 9 december 1957, pagina 918. Zie ook, Herman Finer, Dulles over Suez, The Theory and Practice of His Diplomacy. Heinemann, Londen 1964. Hier ligt voor ons een uitspraak van een professor in political science in een Amerikaans geschiedenisboek gedaan, die John Foster Dulles citeert uit 1957! Waar haalde Luns in Jezusnaam zijn ‘concrete afspraken’, ‘concrete toezeggingen’ en ‘duidelijke afspraken’ met John Foster Dulles vandaan, welke tot het ‘verraad’ van de Kennedy's zouden leiden? Verhelderend werkte het hoofdartikel in de nrc-Handelsblad, dat vandaag, onmiddellijk na de uitzending van de bewuste film in Panomariek, verscheen. Tenslotte had Spoor jarenlang in Washington als journalist gewerkt. Hij was bijzonder nauwkeurig op de hoogte van de werkelijke Amerikaanse rol in het Nieuw-Guinea-conflict. Bovendien had hij tot tweemaal toe het vertrouwen van de Nederlandse ambassadeur dr. J.H. van Roijen in deze zaak genoten. Zijn publikatie verleende een bijzondere portee aan deze zaak. Hij schreef onder meer: ‘Geconfronteerd met de uitspraken van ambassadeur Komer en Mc George Bundy over het niet bestaan van enig akkoord, gaf minister Luns gisteravond een uiterst verward betoog ten beste. Eerst zei hij president Kennedy zelf aan de “technische afspraak” uit het verleden herinnerd te
hebben, waarop Kennedy gezegd zou hebben alles te zullen honoreren wat vorige presidenten hadden toegezegd. Na Robert Kennedy's “inspraak” zou de president evenwel zijn koers gewijzigd hebben. Later in zijn betoog zei de minister echter dat het niet onmogelijk was dat de Kennedy-regering niet op de hoogte was geweest van de “technische afspraak”, waaraan de Nederlandse regering de haalbaarheid van haar beleid had ontleend. En ook zei de minister opeens dat hij altijd “grote twijfels” had gehad over de vraag of de Verenigde Staten de befaamde beloften zouden nakomen. Wie zich herinnert hoe pertinent minister Luns in het vuur van de strijd om het Nieuw-Guinea-beleid steeds sprak over Amerikaanse beloften, kan niet anders dan verbluft zijn over deze uitspraken.’ Spoor vervolgde: ‘Deze beschrijving kan alleen maar voedsel geven aan de overtuiging dat er nooit sprake is geweest van “concrete beloften”, maar hoogstens van vage uitingen van sympathie ten tijde van John Foster Dulles. Het ophelderen van dit punt blijft een historische, maar gezien minister Luns' voortdurende aanwezigheid in het kabinet, ook een politieke noodzaak.’ Dat was 25 mei 1970. De la Bruyère heeft het reeds gezegd: ‘Het tegenovergestelde van wat algemeen wordt aangenomen is meestal de echte waarheid.’ De nrc beijverde zich het tegenovergestelde van Luns' beweringen aan het licht te brengen, daarin bijvoorbeeld ook aangemoedigd door oud-minister Stikker, die de krant schreef een onderzoek naar het beleid van Luns, als herhaaldelijk in de nrc bepleit, toe te zullen juichen. André Spoor reisde enkele jaren geleden met Luns en enkele andere heren naar een bijeenkomst van de Bilderberg in de Verenigde Staten. Na onderstreept te hebben, dat hij, Luns, de vader van de hoofdredacteur van het nrc-Handelsblad, generaal S.H. Spoor, bijzonder goed had gekend, informeerde de minister naar de werkzaamheden van diens zoon. Iedereen, en zeker Luns, wist deksels goed, dat Spoor al enige jaren correspondent in Washington D.C. was. Na dit opnieuw bevestigd te hebben gekregen maakte de bewindsman en plein public de aanvullende opmerking: ‘Local boy makes good.’ Dat zijn dan de grapjes van onze keurige minister van Buitenlandse Zaken! Na het vertonen van de film met de Kennedy-medewerkers kreeg ik een aanval te verduren van de heer Algra, hoofdredacteur van het Fries Dagblad in Leeuwarden, sedert vele jaren een bewonderaar en steunpilaar van Luns. In zoverre eveneens interessant omdat Algra indertijd tijdens het Nieuw-Guinea-conflict deel had uitgemaakt van de Kamercommissie voor Buitenlandse Zaken en zodoende inzage had gehad in bepaalde door Luns ingediende geheime stukken en argumentaties. President Eisenhower zou indertijd aan de hand van een kaart van de Stille Oceaan aan Luns hebben uiteengezet hoe de verdediging van de periferie van Azië
(en dus Nederlands Nieuw-Guinea) eruit zou moeten zien. ‘Niet prijsgeven,’ zou Eisenhower tegen Luns hebben gezegd, ‘en Amerika zal u tot een stille en als het kan openlijke steun zijn.’ Volgens Algra waren alle mogelijke veiligheidsmaatregelen genomen om aan het onderhoud Luns-Eisenhower geen ruchtbaarheid te geven. Luns zou zelfs via een achterdeur het Witte Huis hebben moeten verlaten. Gesteld, dat dit Münchhausen-verhaal op waarheid zou berusten, dan mag men toch aannemen dat de Nederlandse ambassadeur in Washington D.C., die waarlijk betere contacten had in de Amerikaanse hoofdstad dan Luns, van deze ontwikkeling op de eerste plaats op de hoogte zou zijn geweest. Maar Van Roijen ontkende in alle toonaarden dit soort geheime afspraken tussen Eisenhower, Dulles en Luns. Opnieuw lanceerde Algra c.s. in hetzelfde hoofdartikel een aanval op Paul Rijkens en de zijnen, die het mes op de keel van de Nederlandse regering zetten door er bij de Amerikaanse regering op aan te dringen Luns te dwingen een einde aan de confrontatiepolitiek over de Papoea's te maken. Algra stelde, dat een zekere Oltmans, die in tijdelijke dienst van de grote Nederlandse concerns was genomen, hiertoe acties ontwikkelde in Washington D.C. Daarop stelde Algra de vraag hoe het mogelijk was dat ik thans weer voor de nos-televisie mijn acties tegen Luns voortzette. Het werd een koud kunstje Algra voor de Raad voor de journalistiek te slepen en veroordeeld te krijgen.Zie ook De Journalist, 1 juni 1971. Emile van Konijnenburg schreef de Raad een brief dat ik nooit enige belangrijke bedragen van grote Nederlandse bedrijven had ontvangen, noch ooit in tijdelijke dienst was geweest van Unilever of de klm, zoals Algra insinueerde. Ook is vermeldenswaard, dat Algra in een eerste brief aan de Raad voor de journalistiek stelde dat hij wel eens even met Luns c.s. zou overleggen hoe het varkentje Oltmans het beste gewassen zou kunnen worden. Maar na overleg met strijdmakker Luns zong Algra een toontje lager, liet verstek gaan op de zitting van de Raad voor de journalistiek, die de zaak aan de orde stelde, en werd vervolgens veroordeeld wegens het verspreiden van kletspraatjes, die de goede baas in feite uit de koker van Luns had vernomen.Fries Dagblad, 25 mei 1970. Hierbij moet worden aangetekend, dat wanneer Algra dan te elfder ure in een ‘markant’ portret voor de nos-televisie wordt gesleept, zoals 26 augustus 1973 is gebeurd, en hij onverwachts de opmerking maakt, ‘Luns is slimmer dan u denkt, meneer,’ dat de samenstellers onder eindredactie van H.J.A. Hofland dan verzuimen onmiddellijk in te haken en nader informatie proberen te verkrijgen. Waarom zegt zo'n man dat dan en op basis waarvan? Soms publiceert De Telegraaf aardige primeurs. Op 14 maart 1970 verscheen een zeskoloms kop met foto: mini-receptie bij dewi sukarno. Het was een verjaardagsfeest ter ere van Sukarno's kind, Kartika.Kartika betekent: Hart der sterren. De Telegraaf schreef: ‘Na de staatsgreep, die tot gevolg had dat president Sukarno uit zijn functies aan het hoofd van de Indonesische regering werd gezet, is zijn echtgenote Dewi in september 1967 in Parijs gaan wonen, waar haar schoonheid en haar charme haar al spoedig een in de kringen van “le Tout-Paris” alom bekende persoonlijkheid maakten.’ Een aantrekkelijk bericht. De Telegraaf bracht mij op een idee. Ik vloog naar Parijs en bezocht Sukarno's Japanse echtgenote. Ik had Dewi nooit eerder ontmoet. Zij had Djakarta verlaten, ongeveer in de tijd dat ik in 1966 naar Indonesië terugkeerde. Op 24 maart 1970 had ik een eerste gesprek. Dewi vertelde nagenoeg in tranen welke mensonterende behandeling Bapak in handen van het Suharto-regime ten deel was gevallen. Haar beschrijving tartte mijn meest sombere voorgevoelens. Wij spraken hier immers over de stichter van Indonesië, de vader des vaderlands? Men was bezig hem dood te treiteren, daar kwam Dewi's informatie op neer. Madame Hartini heeft later verteld hoe Bung Karno en zij op 11 juli 1968 naar het nieuw gebouwde buitenhuis aan de rand van Bogor in Batutulis verhuisden. Dit gebeurde op bevel van de huidige Indonesische ambassadeur in Den Haag, u die bij ieder gesprek begint met te vermelden een persoonlijk vriend van prins Bernhard te zijn. Deze onbeschofte generaal Alam Sjah gaf Bung Karno precies twee uur de tijd om uit zijn bungalow nabij paleis Bogor te vertrekken. Maar door de winden, die van de bergen om het huis in Battutulis omlaag waaiden werd reumatiek veroorzaakt bij de oud-president. Op 30 oktober 1968 ging hij daarom naar Wisma Jaso aan de rand van Djakarta, het huis van Dewi. Sukarno had daar 30 bewakers. Ibu Hartini ging hem na een paar weken opzoeken en zei later in een artikel, onder meer gepubliceerd in De TelegraafDe Telegraaf, in vertaling van Frank de Jong, 28 november 1970. dat zij hem in zeer verslechterde toestand aantrof en zijn nieraandoeningen blijkbaar veel erger waren geworden. De bezoekuren waren strikt aan banden gelegd, maar vanaf begin 1969 werd het vier maanden lang verboden aan iedereen om Bung Karno te bezoeken. De militairen gaven de familie geen enkele uitleg en toen mevrouw Hartini daarna weer bij hem kwam ‘zag hij zo wit als een tafellaken’. Hij was grijs geworden en zijn gezondheid scheen nog verder verslechterd. Rachmawati Sukarno heeft later in een artikel in Vrij Nederland een sluier opgelicht over de misdadige behandeling van de oude zieke president door de Suharto-kliek. ‘De regering die hem opvolgde heeft hem nog wreder behandeld dan destijds de koloniale Nederlandse regering,’ schreef Rachmawati.Vrij Nederland, in vertaling van Ernst Utrecht, 19 juni 1971. Suharto had immers op 11 maart 1966 uit handen van president Sukarno de Super Semar ontvangen, het bevel om onder meer de veiligheid van het staatshoofd zelf te garanderen. Suharto accepteerde die opdracht, maar zou die tegelijkertijd op grove wijze schenden. Het onhebbelijke en beledigende optreden van Sukarno's militaire bewa-kers
vergrootte diens lijden. Niet alle kinderen mochten hem meer bezoeken. Toen Megawati, Sukarno's oudste dochter trouwde, werd zij niet meer door de militaire autoriteiten als een Sukarno-kind beschouwd en werd haar, evenals de schoonzoons en schoondochter, toegang tot Batutulis ontzegd. Als Rachma haar vader kwam opzoeken mocht zij met haar auto niet het erf van Sukarno's huis oprijden, maar moest het voertuig van de militairen aan de kant van de weg parkeren. Op alle mogelijke manieren werd ook de familie vernederd. Waar de oud-president met zijn verscheidenheid van kwalen altijd onder toezicht van een team van dokters had gestaan, wees Suharto hem slechts de majoor-arts Surojo toe, zodat de toestand van de sterk verzwakte Sukarno steeds slechter werd. ‘Men liet vader gewoon aan zijn lot over, zodat hij steeds zieker werd,’ schreef Rachmawati. ‘Vader kon tenslotte niet meer behoorlijk lopen. Hij moest ondersteund worden wanneer hij zich van de ene naar de andere kant van de kamer wilde begeven.’ Tenslotte kondigde Suharto een presidentieel besluit af waarbij Wisma Jaso in Djakarta als Sukarno's officiële verblijfplaats werd aangewezen, maar er stond ook in dat de oud-president, wanneer hij dit wenste, naar Batutulis zou kunnen gaan. ‘Maar toen het besluit uitgevoerd moest worden, bleek dat, zoals gewoonlijk, Suharto zijn beloften niet nakwam,’ aldus Rachmawati. Het leed van Sukarno werd in Wisma Jaso nog groter. Hij werd nog veel meer dan voorheen als gevangene behandeld. Acht verpleegsters van het militaire hospitaal verzorgden hem in ploegen. Hij moest met alles geholpen worden. Bovendien werd hem geen huispersoneel toegewezen, zodat de villa van Dewi totaal vervuilde en er op een bepaald ogenblik zelfs klemmen moesten worden gezet om de ratten te verdelgen. Zelfs mevrouw Sugijo, de dame die ook voor Dewi de huishouding had gedaan, werd weggezonden. Wisma Jaso werd volledig met microfoons afgeroomd. Suharto wilde de gesprekken tussen Sukarno en zijn kinderen op de band hebben. Zo kwam het dan ook, dat in 1970 de Indonesische uitgever Masagung met een stapel bandopnamen naar Parijs reisde om te proberen madame Dewi Sukarno over te halen bepaalde aan haar geschreven brieven van Sukarno tegen die bandopnamen uit te wisselen. Er waren zelfs opnamen bij van verhoren door militairen van de oud-president, waarbij een uiterst verzwakte Sukarno op de meest onbeschofte wijze door Suharto's assistenten wordt getreiterd en verhoord. Ik laat nu Rachmawati aan het woord, zoals zij de situatie in Vrij Nederland een jaar ná Sukarno's dood heeft beschreven: ‘Gedurende zes maanden mocht vader door niemand worden bezocht behalve door mevrouw Hartini, een van vaders echtgenoten. Zowel 's morgens als 's avonds werden vader vragen gesteld over de rol die de pki zou hebben gespeeld vóor en tijdens de mislukte staatsgreep. Bepaalde vragen werden tot vervelens toe herhaald. De bedoeling was om vaders geest te verzwakken. Eens kon vader zich niet meer beheersen en hij snauwde de officier die hem de vragen stelde, af. Tijdens de verhoren behandelde men vader alsof hij pki-er was geweest. En dat terwijl generaal Suharto zelf in het openbaar had verkondigd dat vader niet betrokken was geweest bij de mislukte staatsgreep. Maar zoals gewoonlijk han-delde Suharto weer in strijd met hetgeen hij tevoren zelf had beweerd. Hoe zou vader bij de staatsgreep betrokken kunnen zijn geweest, want de staatsgreep was tegen zijn eigen regering gericht.’ De informatie die ik 24 maart 1970 van madame Dewi in Parijs ontving liep strak parallel aan wat madame Hartini en Rachmawati zelf later zouden schrijven in De Telegraaf en Vrij Nederland. Sukarno was bezig in eigen land dood te gaan als gevolg van de treiterijen van de Suharto-bewakers, en de beledigingen en vernederingen die hij van de slechtste elementen uit zijn eigen volk moest ondergaan op strikte orders van Suharto zelf. Sukarno, die immers leefde van gezelschap, van de aanwezigheid van zijn kinderen en naasten, van vrienden, van mensen om zich heen, mocht de laatste jaren zelfs niet meer buiten de muur, die Wisma Jaso omringde, komen. Hij zag niemand meer. Hij stierf van pure verlatenheid en eenzaamheid. Dat was de dank van een volk waaraan hij in de letterlijke zin des woords zijn leven had gewijd. ‘Ach,’ zei Van Konijnenburg mij steeds, ‘dat is een onafscheidelijk deel van het vak. India's heilige en vrijheidsstrijder, Mahatma Gandhi werd vermoord door een Hindu fanaticus uit zijn eigen volk. Charles de Gaulle, nationaal symbool in de strijd tegen de nazi's, eindigde zijn leven verlaten en vergeten in Colomby-les-Deux-Eglises. Nikita Khrushchev leefde zeven jaren geisoleerd op zijn dacha. John F. Kennedy werd uit de straten van Dallas, Texas geschoten. En Winston S. Churchill werd ná de oorlog te hebben gewonnen weggestemd. Zelfs Simon Bolivar eindigde zijn leven driehoog achter,’ aldus Konijn. ‘Pas veel later zou men op ieder plein in Latijns-Amerika een standbeeld voor hem oprichten. Dat is het lot van een Vader des vaderlands. De verafgoding van Sukarno, die komt nog!’ Rachmawati schreef hier in Vrij Nederland in vertaling van Ernst Utrecht het volgende over:   Na het vertrek van de bedienden liep de huishouding in het honderd. Het huis werd niet schoongehouden, overal was er vuil, de badkamer zag er buitengewoon vies uit, het begon te wemelen van de muizen en ander ongedierte. Uitgebrande lampen werden niet door nieuwe vervangen en de airconditioning, die stuk was gegaan, werd niet gerepareerd. Verscheidene kamers werden gebruikt om er goederen in op te slaan. De tuin werd éen woestenij. Steeds zieker wordend moest vader dit alles aanzien. Ik besloot toen iets aan de totaal verwaarloosde huishouding te doen. Ik stuurde twee keer per dag eten. De 50 000 rupia's (500 gulden) die vader van de re-gering
kreeg waren verre van voldoende om de huishouding draaiende te houden. Toen vader pas zijn intrek in Wisma Jaso had genomen lag het in de bedoeling dat hij grondig medisch onderzocht zou worden. Alle kinderen mochten hem geregeld bezoeken. Er werd een team van artsen benoemd. Dit team bestond slechts drie maanden. Vader werd tenslotte hoe langer hoe wreder behandeld. Dokter Surojo gaf vader het advies om lange wandelingen te maken. Die wandelingen zouden hem niet alleen de zo gewenste lichaamsbeweging geven maar vader, die ten gevolge van de langdurige afzondering ook geestelijk er erg aan toe was, had ook wat verandering van omgeving nodig. Maar de Militaire Politie, die tot taak had gekregen om vader te bewaken, was zo achterdochtig dat zij weigerde om vader toestemming te geven om ook maar voor éen momentje een stap buiten Wisma Jaso te zetten. Tenslotte diende vader het verzoek in om toch te mogen wandelen. Hij was ervan overtuigd dat zo'n verzoek in overweging zou worden genomen. Op het verzoek kwam geen antwoord. Toen heb ik een verzoek ingediend om vader toestemming te geven om te wandelen. Niet alleen dat mijn verzoek niet in overweging werd genomen, maar ik verkreeg ook geen toegang tot president Suharto. Als reden werd opgegeven dat een rechtstreeks contact met Suharto in strijd zou zijn met de militaire hiërarchie. Ik kwam toen tot het besef dat Suharto geen president voor het volk is, maar slechts president voor de strijdkrachten. Ook nu weer pleegde Suharto, die verantwoordelijk was voor vaders persoonlijke veiligheid, verraad tegenover hem. Ook nu weer dat onsmakelijke samenspel tussen Suharto en zijn ondergeschikten. Wanneer ik aan éen van die ondergeschikten een gunst vroeg ten behoeve van vader dan werd mij altijd gezegd dat alleen hogere regionen daarover een beslissing konden nemen. Vroeg ik van Suharto een gunst voor vader dan gaf de generaal steeds zijn toestemming, maar het betreffende besluit werd door zijn ondergeschikten gesaboteerd. Wilde ik bij Suharto hieromtrent mijn beklag doen dan werd mij verweten dat ik in strijd handelde met de militaire hiërarchie. Bovendien had vader zelf bij Suharto tegen de gang van zaken geprotesteerd. Op 3 november 1968 stuurde hij naar de nieuwe president het volgende briefje:   Meneer de President van Indonesië, Generaal Suharto, De lucht van Djakarta heeft me goed gedaan, mijn reumatiek is minder geworden. Maar er zijn enkele zaken die voor mij het verblijf in Djakarta minder plezierig maken. a. Mevrouw Sugijo, die al zes jaar lang voor mij de huishouding heeft gedaan, heeft geen toestemming gekregen om haar taak ook hier in Slipi voort te zetten, zodat ik gedwongen zal worden om zelf de huishouding te doen (inclusief het kopen van rijst, suiker, koffie, etc.). b. er is nog een andere zaak die mij zeer ter harte gaat: moeder Hadi, de verzorgster van mijn dochter Rachmawati, heeft ook geen toestemming gekregen om in mijn woning in Slipi te komen. Zij kent al mijn bijzonderheden, maar zij krijgt geen toestemming om mij te ontmoeten. Ter
wille van een spoedige genezing verzoek ik uw hulp om boven vermelde zaken die mijn denken erg storen uit de weg te ruimen. Ik verzoek u ook mij toestemming te geven om het graf van mijn vader te bezoeken, ik zou ook graag bezoeken afleggen bij familieleden en kennissen. Dit wordt mij nog steeds niet toegestaan. Aldus, Meneer de President. Bij voorbaat betuig ik u mijn dank. Ondertekend,   Sukarno   Ikzelf had intussen ook een brief naar Suharto gestuurd met hetzelfde verzoek. Zoals gewoonlijk beloofde Suharto ons steun te zullen verlenen, zowel morele als materiële. Maar ook de andere gewoonte getrouw kwam hij de gemaakte beloften niet na. Suharto hield nimmer z'n woord en wij wisten niet bij wie wij ons beklag moesten doen. Het was alsof er in het contact tussen Suharto en zijn ondergeschikten opzettelijk kortsluiting was gemaakt met de bedoeling om voor vader het leven nog ondragelijker te maken. In vaders brief worden de woorden ‘geen toestemming’ en ‘nog niet toegestaan’ gebruikt. De vraag rijst nu, wie was werkelijk bevoegd om een beslissing te nemen? Wij werden van het kastje naar de muur gestuurd. Vroegen wij de ondergeschikten waarom zij vader dit of dat hadden verboden of dit of dat niet wilden toestaan, dan gaven zij als antwoord dat het een bevel van hogerhand was of dat alleen hun meerderen over een ingediend verzoek konden beslissen. En wie was de hoogste meerdere onder wiens bevel die ondergeschikten stonden? Er is geen ander antwoord mogelijk dan: Suharto! Maar op al onze verzoeken zei Suharto steeds: ja. Steeds toonde hij zijn bereidwilligheid om ons te helpen. Ik heb daarom ook de indruk dat hij eigenlijk de handen van anderen, zijn ondergeschikten, gebruikte om vader te slaan. Het was deze schandelijke behandeling die vader tot aan zijn dood kreeg van de regering Suharto gedurende zijn ‘gevangenschap’. Vader had geen andere bezigheid dan het lezen van boeken en kranten. En wanneer zijn kinderen kwamen nodigde hij hen uit voor een spelletje kaarten. Ondanks deze onschuldige bezigheden werd vader toch heel streng bewaakt. Ook wanneer ik met vader aan het praten was bleef een der wachthoudende militairen op een afstand toekijken. Soms gelukte het me om fluisterend vader een belangrijke mededeling te doen. En juist gedurende deze fluisterend gevoerde gesprekken liet vader zien dat hij nog grote interesse had in het politieke gebeuren. Ook wist ik toen pas hoe vader de belangrijke politieke gebeurtenissen uit het verleden had gezien. Bijvoorbeeld: Op mijn vraag waarom vader destijds de opzettelijk anti-Sukarno gemaakte mprs niet terstond ontbonden had antwoordde hij: ‘Neen Rachma, ik zou daarmee immers de Geleide Democratie, die ik met de grootste moeite door de meerderheid van het volk aanvaard had gekregen, de grond in hebben geboord.’ Omtrent de nasakom, de samenwerking tussen nationalisten, religieuze groeperingen en communisten, vertelde vader met grote nadruk dat het in zijn bedoeling had gelegen om van de pki (Indonesische communisti-sche
partij) een echte Indonesische politieke partij te maken die afstand zou hebben genomen van zowel de Sowjet Unie als de Chinese Volksrepubliek. De pki moest een politieke partij worden die het nationalisme boven alles zou stellen. ‘Ik gaf Aidit, de voorzitter van de pki, de gelegenheid om goede relaties te onderhouden met Idham Chalid, de voorzitter van de nu (partij van orthodoxe en reactionaire moslims, vooral islamitische wetgeleerden), zodat beiden iets van elkaars ideologieën konden leren. Het was duidelijk dat de communisten radicale veranderingen wilden. Zij waren dus nuttig en het zou zinloos zijn om vijandig tegenover hen te staan. Maar dit laatste kan ik nu niet hardop zeggen,’ fluisterde vader. Vader sprak goed over de studenten die hadden meegewerkt aan zijn val. ‘Zij wisten niet precies waarom zij tegen mij moesten ageren, zij beseften niet dat zij door anderen misbruikt werden. En degenen die hen hebben misbruikt zijn verantwoordelijk voor hun misdragingen.’ Vader hield van de tijdens de mislukte staatsgreep van 1 oktober 1965 vermoorde legercommandant, luitenant-generaal Yani. ‘Hij was een goed generaal en gehoorzaam aan zijn opperste bevelhebber. Het is niet waar dat ik hem heb laten vermoorden.’ Over generaal Suharto zei vader: ‘Hij is slechts een militair die zijn soldaten op het oorlogsveld aanvoert, he can't do much more.’ Over het gebeurde in Cambodja had vader de volgende mening: ‘Het is het werk van de imperialisten en koloniale machten, Rachma, dat moet je weten. De gebeurtenissen in Cambodja vormen een voortzetting van hetgeen in Indonesië is gebeurd. Mijn sympathie gaat naar Sihanouk uit,’ zei vader grimmig. Toen vader nog leefde en nog niet in het bezit was van de titel Proclamator, zei hij het volgende: ‘Rachma, ik zal niet trots zijn op de titel Proclamator, want een Proclamator leest alleen de tekst van de proclamatie op, en dat kan ieder willekeurig persoon. In die dagen had het net zo goed Sukarno, Adam Malik, Diah of wie dan ook kunnen zijn. Ik zal op dat proclamatorschap niet trots kunnen zijn. Ik ben trots op het feit dat ik tientallen jaren voor mijn volk heb gevochten tegen koloniale onderdrukking en dat die strijd om de vrijheid resultaat heeft opgeleverd.’ En zo ben ik, Rachmawati Sukarno, trots op het feit dat ik de dochter ben van een strijder voor de Indonesische vrijheid. Elk vrij ogenblik gebruikte ik om vader gezelschap te houden. Ik paste op vader wanneer hij sliep. Ik zat dan naast hem en herinnerde mij de ogenblikken uit het verleden dat ik samen met vader mocht zijn. Ik herinnerde mij een heel verdrietige gebeurtenis die zich in ditzelfde Wisma Jaso afspeelde in 1967. Het was reeds laat in de middag. Vader was net terug van een inspectietocht langs de grote monumenten die hij tezamen met de commandanten van de vier strijdkrachten had ondernomen. Vader praatte wat met de generaals en liep toen met een vrij bedrukt gezicht het huis binnen. Even later kwam hij weer buiten met in éen van zijn handen onze heilige Rood-Witte vlag, de eerste officiële vlag, die na het lezen van de 17 augustus 1945 Proclamatie gehesen werd tijdens een plechtig ceremonieel. Het was duidelijk dat vader de heilige vlag
niet uit vrije wil aan de generaals overdroeg. Heel begrijpelijk, want vader was gehecht aan deze eerste nationale vlag, die vader overal gevolgd was waar hij permanent verblijf hield. Na het vertrek van de generaals zag ik vader met een bedroefd gezicht weer het huis binnengaan. Hij ging, alsof hij uitgeput was, op een bank zitten. Ik zag tranen in vaders ogen. Niet lang daarna verhuisde vader naar Bogor. Op de duur kwamen er beperkingen op het aantal keren dat vader bezoek mocht ontvangen en ook het aantal personen dat hem mocht bezoeken werd verminderd. Slechts zijn echtgenotes en zijn kinderen kregen vergunning om hem te bezoeken. Zijn schoonzoons en schoondochter kregen een dergelijke vergunning niet meer. Vader kreeg in het vervolg ook bewakers wier commandanten wrede en hardvochtige personen waren. Bijvoorbeeld luitenant Sukotjo, majoor Sardjono, luitenantkolonel Kartojo en andere ondergeschikten van generaal Nasution, vaders vijand. Zij traden grof en wreed op. Wanneer er voor vader lectuur was ontvangen, werden de toegezonden boeken en kranten aan een willekeurige censuur onderworpen. Het eten dat ik thuis kookte en vader toezond werd door de bewakers grondig onderzocht; de rijst werd met een lepel omgewoeld en de verschillende gerechten werden vaak in een pan op een hoop gegooid. Een gemene behandeling kreeg vader ook tijdens zijn aanwezigheid bij het huwelijk van mijn jongere zuster Sukmawati. Vader mocht weliswaar de huwelijksplechtigheid bijwonen, maar kreeg toch een strenge bewaking en werd zoveel mogelijk van de andere gasten geïsoleerd. Hij mocht geen enkel contact hebben met zijn vrienden en het volk dat hem bij deze gelegenheid wilde zien. Vader die graag naast mijn moeder wilde zitten moest gedogen dat een ander opzettelijk op de voor hem gereserveerde plaats was gaan zitten zodat vader elders een stoel toegewezen kreeg. Toen er iemand een foto van vader wilde maken draaide éen van de bewakers vaders hoofd in een andere richting. Toen vader bij het weggaan een groet wilde brengen aan het voor het huis samengestroomde volk, werd zijn reeds opgeheven hand ruw weggeslagen en de auto met een snelle ruk in beweging gebracht zodat vader op de achterbank van de auto achterover viel. Een dergelijk onheuse behandeling kreeg vader bij het huwelijk van mijn broer Guntur. Suharto had toestemming gegeven dat vader om 10 uur 's ochtends op de plaats waar de huwelijksplechtigheid zou worden gehouden mocht arriveren. Maar de Militaire Politie wilde vader niet laten gaan omdat, zoals zij zeiden, van hogerhand nog geen instructies waren ontvangen. Nadat ik de zaak met veel moeite geregeld had kon ik tenslotte toch vader om 2 uur in de middag afhalen. Op de plaats waar Guntur trouwde traden vaders bewakers zeer grof tegen me op. Toen ik me even buiten het huis wilde begeven, werd mij dat verboden. Maar ik zette door en ging toch naar buiten. Maar toen ik weer het huis wilde binnenlopen werd mij de toegang ontzegd. Dit alles gebeurde zonder opgaaf van redenen. Het was louter pesterij. De bewakers traden niet alleen tegen vader en mij ruw op, maar ook tegen alle andere leden van vaders gezin en bedienden, die er
dan nog waren. Een heel grove behandeling kreeg vader gedurende de tijd dat hij werd verhoord omtrent hetgeen zich tijdens en voor de mislukte staatsgreep van 1 oktober 1965 had afgespeeld,' tot zover Rachmawati Sukarno.   Bung Karno's derde dochter uit zijn eerste huwelijk, de charmante Sukmawati, was op haar huwelijksreis met Deddy SuhartoGeen familie van generaal Suharto. naar Europa en Amerika in Parijs langsgekomen. Huilende had Sukma aan Dewi verteld hoe haar vader door het Suharto-regime tot het uiterste werd vernederd. Tijdens haar eigen huwelijksplechtigheid wilde Bung Karno opstaan om zijn dochter een felicitatiekus te geven. Een lid van Suharto's militaire bewakers verhinderde dit door de president met een smak terug op de bank, waar hij zat, te duwen. Ook Dewi vertelde mij dit incident met ongelovige en verdrietige ogen. Was het dan zover in Indonesië gekomen? ‘Wat kan ik doen om ervoor te zorgen dat ondergeschikten met hun handen van Bapak afblijven?’ vroeg Dewi mij. De Amerikaanse journalist, James Reston, heeft terecht geschreven: ‘Wij zijn gewend de overwinnaars in de bloemetjes te zetten en het lot van de verliezers aan de overwinnaars over te laten.’ Voor mij was Bung Karno een vriend in nood. De meeste vroegere buitenlandse vrienden, die maar al te vaak van hun contacten met de president materieel geprofiteerd hadden - iets waar ik mij altijd strikt verre van heb gehouden - waren nu niet meer thuis.Zo kon ik dan ook in Vrij Nederland schrijven, dat ik ook van mijn bemoeiingen ten behoeve van de groep-Rijkens ‘geen fiets’ had overgehouden. Mijn standpunt in de Nieuw-Guinea-zaak verdreef mij naar Amerika en maakte de normale inbreng van journalistieke inkomsten zelfs lange tijd onmogelijk. Ik wilde proberen iets voor ‘verliezer’ Sukarno te doen, ter beantwoording aan een jarenlange vriendschap en een genoten persoonlijk vertrouwen. Ik deed madame Dewi twee voorstellen. Wij zouden samen een Open Brief opstellen, gericht aan Suharto, met het oogmerk de aandacht van de internationale gemeenschap op de hondse behandeling van Bung Karno door het generaalsregime te vestigen. Ten tweede zouden wij, parallel lopend aan dit te publiceren artikel, een televisie-interview opnemen en ongeveer tegelijkertijd uitzenden, zodat optimale aandacht van het publiek verzekerd zou zijn. 16 april 1970, vier weken nadat de Telegraaf-primeur mijn aandacht had getrokken, verschenen in Vrij Nederland twee pagina's, pagina 1 en 3, met een Open Brief van Dewi Sukarno aan generaal Suharto.   Excellentie, president Suharto Het is allerminst mijn bedoeling u te herinneren aan zaken, die u juist schijnt te willen vergeten. Maar omdat ik de gebeurtenissen in Indonesië van nabij heb meegemaakt, beschouw ik het als mijn plicht mij thans uit te spreken. Misschien zou het zelfs verstandiger zijn geweest als een sfinx te blijven zwijgen. De verantwoordelijkheid om een taboe te doorbreken weegt meestal zwaar en daarom verwacht ik dan ook te zullen worden verafschuwd. Misschien zelfs meer dan ik verwacht. Zowel in de wereld als in Indonesië doen langzamerhand zoveel vervalste verhalen de
ronde, dat het de hoogste tijd wordt, dat ik mijn kant van de zaken blootleg. Ik heb besloten deze brief tot u te richten als staatsburger van Indonesië. Bovendien wens ik er geen twijfel over te laten bestaan, dat mijn besluit een open brief tot u te richten, evenals de inhoud ervan, volkomen onder mijn eigen verantwoordelijkheid is geschied en niets te maken heeft met Sukarno, de voormalige president van Indonesië. Het is nu te laat om nog eens terug te komen op die officieren, die reeds als ‘contra-revolutionairen’ of als ‘samenzweerders tegen de staat’ werden geëxecuteerd. Ik heb altijd afwijzend gestaan, ook in de dagen van Sukarno's bewind, tegenover de stelling, dat ‘power can do no wrong.’ Evenmin heb ik gemeend dat een staatshoofd zich zou moeten omringen met ja-broers. Nog altijd ben ik van mening dat zich ook rond u teveel personen hebben verzameld, die nooit hun mond open doen, u schijnheilig naar de mond praten en gehoorzamen, teneinde meer macht voor zichzelf te verkrijgen. Ik veroordeel in de allereerste plaats de zogenaamde processen, waarbij personen werden ter dood veroordeeld voor ‘misdaden jegens de staat gepleegd’, zonder dat normale normen van rechtspraak in acht werden genomen. Deze processen vonden plaats in een sfeer van geweld en terreur. Zij, die weinig te zeggen hadden onder het bewind van Sukarno, lieten zich daarna op volkomen onverantwoorde wijze gaan en moordden en terroriseerden vanuit hun pas verworven machtsposities. Wanneer eens uw plaats vrij zal komen voor anderen, zou het heel goed kunnen gebeuren, dat zij die prominent waren in uw regime, waaronder begrepen u zelf en een aantal uwer militaire medewerkers, zullen worden ter dood veroordeeld wegens verraad aan de staat, en andere misdaden, zoals bijvoorbeeld de wijd en zijd om zich heengrijpende corruptie. Waarom geeft u een jong land als Indonesië zo'n slecht voorbeeld? En hier verwijs ik niet slechts naar uw politieke processen. Hierbij denk ik aan al die mensen, die werden vermoord bij de zogenaamde ‘rode zuivering’ die volgde op de 30 september-affaire van 1965. Hoeveel van deze mensen waren slechts volgelingen van Sukarno? Er is over gesproken dat niet minder dan 800 000 Indonesiërs, waaronder vrouwen en kinderen, werden vermoord omdat zij aanhangers van de pki (Partai Kommunis Indonesia) zijn geweest. De London Times schreef in januari '66: ‘Sedert de gebeurtenissen in Indonesië, drie maanden geleden werden honderdduizend “communisten” vermoord, welk cijfer volgens westerse diplomaten wellicht aan de lage kant genoemd mag worden.’ Dit verslag vervolgde, ‘Europese zakenlieden en toeristen, die uit Indonesië komen meldden dat zij een rivier hebben gezien waarin lijken dreven met afgeslagen hoofden, terwijl kinderen in dorpen voetbalden met hoofden van slachtoffers.’ De drie maanden na de 30 September-affaire waren een nachtmerrie van onbeschrijflijke verschrikkingen gekleurd in bloed - zonder weerga in de Indonesische geschiedenis. Een correspondent van de Washington Post schreef vanuit Djakarta, dat in Oost-Java alleen al 250 000 personen werden vermoord volgens Islamitische woordvoerders. Het blad berichtte, dat
‘de slachting haar hoogtepunt bereikte in november. Hoofden werden als decoratie voor een brug gebruikt. Elders zag men onthoofde lichamen in lange rijen op rivierboten liggen.’ Wat hier gebeurd is, tart iedere beschrijving. Het moet een hel zijn geweest. “De lieflijke Solo-rivier moet een zo groot aantal lijken hebben geteld, dat men er soms het water zelf niet door kon zien. Sommige waarnemers spraken over rivierbeddingen roodgekleurd door bloed,” aldus de Post. Het Britse blad Economist schatte het aantal slachtoffers van de massamoord op éen miljoen. Waarom heeft dit gigantische bloedvergieten van onschuldige mensen plaats gehad? En waarom zweeg de wereldgemeenschap in alle talen? Wanneer éen persoon het leven laat langs de Berlijnse muur is de ganse westerse wereld in rep en roer. Maar wanneer een 800 000 Aziaten in zogenaamde vredestijd in koelen bloede worden afgemaakt blijft het doodstil in het westen. Zeker, er zullen communisten onder de vermoorde personen zijn. Maar wat blijft er over van de vrijheid van het individu wanneer men op zulk een wijze te werk gaat om beperkende maatregelen te nemen tegen een ondergrondse beweging, die de regering niet zint? Het zou iets aannemelijker geweest zijn wanneer bepaalde maatregelen genomen zouden zijn nadat men de pki grondwettelijk zou hebben verboden. Maar juist omdat individuele vrijheden uit humaan oogpunt behoren te worden gerespecteerd gaat het niet aan om een slachting te houden onder rebellen’. Los van de kwestie van ideologie: wat is geschied is een nationale misdaad.   Mijnheer Suharto, Hoe u zich ook wendt of keert om deze misdaad te rechtvaardigen, een misdaad waarbij weerloze en hulpeloze mensen werden uitgemoord en anderen zogenaamd bevrijd, ik kan u eerlijk zeggen, dat ik afkeur wat is gebeurd. Is het niet een feit, dat de nieuwe regering onder de vlag van Orde Baru (de Nieuwe Orde) de slogan hanteert van ‘uitroeiing van de pki?’ Was u zo bang dat Sukarno's macht zou terugkeren en zijn volgelingen weer op zouden duiken, omdat u zeer goed weet dat aanzienlijk meer dan de helft van alle Indonesiërs trouw aan hem waren? Dit bent u nu toch niet vergeten, is het wel? Misschien stelt u zich zelfs op het standpunt dat de 30 Septemberaffaire nu tot het verleden behoort. Wat mij betreft is dit niet het geval omdat teveel vragen onduidelijk en verborgen zijn gebleven. Ik ben dankbaar, dat ik van nabij heb meegemaakt en de lering heb getrokken, dat feitelijke gebeurtenissen uit de geschiedenis altijd worden geherinterpreteerd door hen, die de macht in handen hebben, teneinde deze dienstbaar te maken aan hun eigen politieke doelstellingen. Ik ben ook doordrongen van de enorme invloed van de publiciteitsmedia. Hoe gemakkelijk is het voor politieke leiders om zich te laten verleiden de propaganda te aanvaarden, die hun doelstellingen dient. Laat ons stilstaan bij de 30 September-affaire, of in feite, bij de vroege ochtend van 1 oktober 1965. De kwintessens van dit incident was de conclusie, verstrekt door de Revolutionaire aad, die geleid werd door een lid van Sukarno's lijfwacht, lt. ko-lonel Untung. ‘Een bepaalde groep van generaals heeft plannen beraamd om de regering omver te werpen en president Sukarno te vermoorden. Zij hebben een “dewan djendral” (Raad van Generaals) gevormd met het doel een militair bewind te stichten. Bovendien zou deze coup d'état plaatsvinden op de Militaire Dag, te houden op 5 oktober.’ Teneinde te voorkomen dat dit zou gebeuren, zouden zes generaals, onder wie de minister voor het leger, generaal Yani, zijn vermoord, aldus de Revolutionaire Raad. U heeft de mensheid doen geloven, dat de samenzweerders van de 30 September-affaire tot de pki zouden hebben behoord. Is het echter niet zo, dat de werkelijke moordenaars van de zes generaals officieren van het leger, de marine, de luchtmacht en de nationale politie waren? Ik betwijfel of de moordenaars uitsluitend communisten zijn geweest. En wie was dan de man, die het Indonesische volk tot gevoelens van wraakneming aanspoorde en het vuur ontstak door te verklaren: ‘Het was een 
communistische samenzwering?’ En dit geschiedde zelfs voordat enige bewijsvoering van een communistische samenzwering werd ontdekt. De minister van Defensie, generaal Nasution, die ook door de ‘dewan djendral’ vermoord moest worden hield een roerende lijkrede bij de begrafenis van de zes generaals op Legerdag, 5 oktober 1965. Hij zei: ‘Tot vandaag was onze legerdag steeds een gezegende gebeurtenis, die straalde van triomf. Vandaag is deze dag echter bevlekt door verraad en foltering... Ondanks de laster van verraders, geloven wij in onze harten dat u tot onze helden behoort en dat uiteindelijk de waarheid zal overwinnen... Wij worden belasterd, maar wij zullen het onze vijanden nooit aanrekenen.’ In de rede van Nasution viel niet de geringste suggestie te bespeuren, dat de moord op de zes generaals door de communisten gesteund zou zijn. Integendeel, alles uit zijn woorden wijst erop, dat de affaire een geschil binnen de gewapende strijdkrachten zelf was geweest. En mag ik vragen wat generaal Nasution bedoelde met ‘laster van verraders’ en ‘wij zullen het onze vijanden nooit aanrekenen?’ Het voornaamste doel van vijftig mannen in ‘uniformen van Sukarno's lijfwacht’ en de zwaargewapende moordenaars van de pki die naar de officiële woning van generaal Nasution oprukten was om hem, als bekende anti-communist, te vermoorden. Of niet soms? In plaats daarvan zagen zij de aide-de-camp van de generaal, luitenant Tendian voor Nasution aan. Ik ben ervan overtuigd, dat ieder lid van Sukarno's lijfwacht ogenblikkelijk generaal Nasution herkend zou hebben. De theorie, dat leden van de pki, die zogenaamd de belangrijke opdracht gekregen zouden hebben de generaal te vermoorden, zijn gezicht niet zouden hebben gekend, klinkt al even weinig overtuigend. Geeft u zich er rekenschap van, dat men in Indonesië er over spreekt, dat het een verdachte zaak is, dat u als enig lid van de staf aan de top van de gewapende strijdkrachten tijdens die noodlottige nacht niet werd aangevallen, omdat de moordenaars op weg naar uw woning het adres niet zouden hebben kunnen vinden? Sterker nog. U nam in de vroege ochtenduren van 1 oktober 1965 het bevel van het leger in handen en u wist met bijkans bovenmenselijke behendigheid de uitgeroepen Revolutionaire Raad tot zwijgen te brengen. Nadat Sukarno zijn minister voor het leger, generaal Yani had verloren, benoemde hij u, toentertijd een generaal-majoor, tot minister voor het leger en tegelijk als opperste bevelvoerder van het leger. Dit was op 14 oktober 1965. Sukarno zei bij die gelegenheid het volgende: ‘Het is onvermijdelijk dat orde en rust hersteld worden ten einde een vreedzame sfeer te scheppen, waarbij de emoties zowel van linkse als van rechtse zijde zullen kunnen kalmeren... en om tot een politieke oplossing van de 30 September-affaire te kunnen komen, is het noodzakelijk om de algemene en veelomvattende feiten van de zaak te leren kennen. Deze feiten zullen mij niet verontrusten, met welke politieke kleur zij ook mogen zijn bedekt, zij het rood, of groen, of geel.’ Volgens zijn instructies gelastte president Sukarno u dus de ‘feiten’ te verzamelen en aan hem persoonlijk te melden. U had dus onmiddellijk een onderzoek moeten beginnen. Maar u gaf aan Sukarno's bevel uw eigen interpretatie en hebt zelfs gezegd: ‘Ik heb thans het vertrouwen van de president gewonnen. Ik zal nu doorgaan de nog resterende krachten van het incident weg te vagen.’ Dit alles heeft een betekenis. President Sukarno wenste en verwachtte van u dat u trouw en loyaal zijn order zou uitvoeren. Hij had zich voorgenomen om tot een rechtvaardige bestraffing te komen van de schuldigen aan de opstand, wie het ook mochten zijn, de pki of militairen. U hebt niet de feiten aan hem voorgelegd, noch had u de goedkeuring van de president om het leger in actie te brengen, met generaals als Sarwo Edhie. En daarop ving dan de slachting van onschuldigen aan, de zogenaamde communisten. Het is een overbekend feit, dat het Indonesische leger door het gehele land en op uw uitdrukkelijke bevelen een begin maakte met martelen, brandstichten, plunderen en verkrachten. Het leger voerde een door u gedekte terreur. Vreedzame burgers werden door het wijd en zijd publiceren van de moord op de generaals tot razernij gebracht. Men ging de pki voor deze gruwelen haten en veelal werd China als de aanstoker van de affaire gezien. De grote massa van het Indonesische volk kon niet geloven dat er een ‘Dewan Djendral’ had bestaan. Vervolgens werd Sukarno gedwongen de pki buiten de wet te stellen en de partij verantwoordelijk te stellen voor de 30 September-affaire. Gedurende een heel jaar demonstreerden ontevreden studenten en andere groeperingen door middel van gewelddaden tegen Sukarno, juist omdat hij weigerde de pki tot illegale partij te verklaren zonder dat er sluitende bewijsstukken zouden zijn geleverd dat de pki en alléen 
de pki schuldig was aan het incident. De leiders van deze demonstratie waren zogenaamde ‘studenten’, aanzienlijk veel ouder dan 30 jaar, die hun volgelingen bovendien mooie parachutistenuitrustingen verstrekten van twijfelachtige herkomst. En waar kwamen de aanzienlijke sommen gelds vandaan, die de acties van de demonstrerende studenten duidelijk financierden? Waarom bekleden dezelfde ‘leiders’ van deze onruststokers thans belangrijke posten in uw regering? Deze kunstmatig aangewakkerde onrust heeft ongeveer éen jaar geduurd. Intussen werd een propaganda-offensief geopend tegen de pki, die werd voorgesteld als de enige aanstichtster van alle voorgevallen moeilijkheden. Hoeveel gemene en kwaadaardige daden, zou ik u willen vragen, werden in de
naam van de pki uitgevoerd? En dit gaat allemaal nog steeds door, nu, vier jaar na de 30 September-beweging. Het is begrijpelijk en een feit van politieke realiteit, dat vriendelijke burgers, die in voortdurende angst en een gevoel van onveiligheid leven, hen, die de macht hebben, te vriend moeten houden. Maar Sukarno heeft u op 2 januari 1966 tijdens een kabinetszitting in Bogor gewaarschuwd: ‘Deze onzekere toestand moet beeindigd worden tussen broeders en zusters van éen volk zonder dat men elkaar uitmoordt. Wanneer de massamoord van medeburgers blijft aanhouden zal dit ongunstige tegenkrachten opwerpen.’ Maar op ‘bewonderenswaardige’ wijze hebt u op een geheel eigen manier deze onrustige situatie opgelost. Ik keur allerminst de actie van 30 september 1965 goed. Ik beschuldig niemand, en oordeel niet. Laat staan dat ik communiste zou zijn. Ik wens mij zelfs niet voor te doen als een ‘pki-sympathisante’, dat wat mij persoonlijk interesseert is wat er werkelijk is gebeurd. Wanneer het zou blijken waar te zijn dat de aanstichters van de 30 Septemberbeweging tot de pki behoorden, dan kan men zich slechts afvragen waarom deze strak georganiseerde machtige partij dergelijke onhandige en nutteloze stappen heeft ondernomen en met welk doel? Waarom negeerde het leger de grote brand in het pki-hoofdkwartier, die door oproerkraaiers werd aangestoken? Zou het niet zo hebben kunnen zijn, dat u in dat hoofdkwartier voor het leger onplezierige en duidelijk compromitterende bewijsstukken zou hebben kunnen aantreffen? Wanneer de aanstichters van de 30 September-beweging werkelijk tot de pki behoorden, zou het gepast zijn geweest wanneer de schuldigen in het openbaar voor het forum van het ganse Indonesische volk zouden zijn berecht. Maar waarom bracht het leger de voorzitter van de pki, D.N. Aidit in 
het geheim om het leven? (U hebt zelfs pas maanden later deze moord aan president Sukarno gemeld). En waarom heeft men de eerste en tweede vice-voorzitters van de pki, Njoto en Lukman, op eenzelfde wijze vermoord? Men heeft gezegd, dat de Nachdatul Ulama-partij 6 000 000 leden telde. Waarom was men in deze kring dan zo bang voor de pki die 3 000 000 leden had? Er zijn teveel zaken onverklaard gebleven. Het communisme, waar u zo bevreesd voor bent, zal vanzelf verdwijnen, wanneer men de armoede overwonnen zal hebben. De teneur van de pki-ideologie onder het leiderschap van Aidit (de voorzitter van het partijcongres) was gebaseerd op de Pantjasila (Sukarnoïsme). De pki speelde een belangrijke rol bij de geboorte van de natie en zij streed voor Indonesisch socialisme. Nasution, de voorzitter van het voorlopige Volkscongres, heeft de pki ervan beschuldigd voor het land nadelige acties te hebben uitgevoerd, vooral op het terrein van de economie. De voornaamste oorzaak van de huidige inflatie is echter de schuld aan het buitenland van 2,5 miljard dollar. Hieronder bevinden zich schulden aan de Sowjet-Unie voor de invoer van wapens ter waarde van éen miljard dollar. De man die deze contracten tekende, was generaal Nasution zelf, die voor dit doel tot tweemaal toe naar Moskou reisde. Kan hij thans zeggen dat er op hem geen verantwoordelijkheid rust? Mijnheer Suharto Ik wil een aantal van de feiten, die u zelf hebt aangewend als bewijsstukken om te komen tot een beschuldiging van de pki nader onder ogen zien. Waarom heropent u niet het onderzoek naar de gebeurtenissen van 30 september 1965 door werkelijke feiten te verzamelen, en geen eenzijdige getuigenissen en bewijsstukken? Het ganse land heeft hier recht op. Ook dat u dan uw bevindingen bekend maakt. Er wordt zelfs verteld, dat de pki niet alleen heeft gehandeld, maar dat Sukarno zelf ervan wordt verdacht met de Revolutionaire Raad te hebben samengespannen voordat hij werd uitgeroepen. Er is eveneens gezegd, dat verscheidene duizenden leden van de pki ter voorbereiding van de 30 September-beweging een militaire opleiding zouden hebben gekregen op een terrein nabij het militaire vliegveld van Halim, waar Sukarno de ochtend van het incident in veiligheid werd gebracht. Men kan zich slechts afvragen, hoe het mogelijk is geweest, dat duizenden personen in het geheim een militaire opleiding kregen zonder dat dit door iemand zou zijn opgemerkt. En waarom zou Sukarno bescherming hebben gezocht op een plaats waar hij onmiddellijk gecompromitteerd zou worden? De inlichtingen, die wij die dag op Halim ontvingen konden worden samengevat als: ‘Er is een conflict binnen het leger uitgebroken. De persoon van de president moet niet in gevaar worden gebracht door een onverwacht ongeluk.’ Ik ben zelf in het geheim naar Halim gegaan om in dit uur van ongerustheid en angst bij mijn man te zijn. Ik trof grote verwarring aan. Niemand wist precies wat er was gebeurd en gebeurde. Wij waren ons niet bewust, dat generaal Yani al was vermoord. Wij bezaten geen zekerheid of u zelf tot de vrienden of de vijanden gerekend moest worden. Maar ik denk nog altijd, dat wanneer generaal Yani het incident zou hebben overleefd, de toestand nu in Indonesië totaal anders zou zijn geweest. Sukarno maakte zich grote zorgen over 
de verblijfplaats van Yani.   Mijnheer Suharto Voor het nu volgende vraag ik uw bijzondere aandacht. Het bestaan van een ‘Dewan Djendral’, dat u met klem ontkent, was bekend aan generaal Yani (afgezien van het feit dat er is gezegd, dat deze Raad zou zijn georganiseerd door de vermoorde generaals). Slechts twee weken voor het incident vroeg de president hem om nadere inlichtingen hieromtrent. Yani antwoordde: ‘Laat u mij verantwoordelijk zijn voor mijn ondergeschikten. Maakt u zich hieromtrent verder geen zorgen.’ Voor mij blijft het ongelofelijk, dat ook generaal Yani die noodlottige dag om het leven werd gebracht. Indien u, die belast was met het onderzoek naar de 30 September-beweging, geen eenzijdig onderzoek zou hebben ingesteld, zou u ook moeten weten, dat Sukarno in feite niet bij de affaire was betrokken.   Mijnheer Suharto Mag ik u het volgende vragen: Welk antwoord hebt u te geven aan die Indonesiërs die menen, dat de behendige wijze waarop u orde wist te scheppen uit een zeer verwarde situatie (zo onmiddellijk na het incident
zelf) doet vermoeden dat u zelf de gewraakte plannen van de ‘Dewan Djendral’ hebt uitgevoerd? Op dit moment van volmaakte chaos in Indonesië maakte een rechtsgeoriënteerd leger, hand in hand met studenten, op hun beurt aangespoord door Islamitische leiders en rechtse politici, zich op om de pki te onderdrukken. Hierbij werd een duidelijk schema van uitmoorden en bloedvergieten gevolgd. Is het mogelijk dat het ware gezicht van dit leger dichter bij het Pentagon, het Amerikaanse Ministerie van Defensie, en dus het militaire centrum van militaristische samenzweringen in de wereld ligt, dan men heeft vermoed? Wenste men in deze hoek niet dat de pki verpletterd zou worden en de betrekkingen met China verbroken? Sukarno heeft bij herhaling gewaarschuwd dat het in strijd met de waarheid was de pki te beschuldigen. Hij zei: ‘Men moet niet alle verantwoordelijkheid op de pki afwentelen. De waarheid ligt elders.’ Ik zal een eeuwig respect voor Sukarno bewaren, die zich aan zijn huidige lot heeft onderworpen. Die geweigerd heeft te buigen voor druk van het leger, dat alles in het werk heeft gesteld hem de pki onwettig te doen verklaren. Hij wankelde niet in zijn geloof en idealen onder de zwaarste druk. Sukarno zou zich momenteel in een geheel andere positie bevonden hebben, als hij zou hebben toegegeven en een compromis zou hebben bereikt. Maar Sukarno belichaamde de rechtvaardigheid. Minister van Buitenlandse Zaken Adam Malik sprak in 1966 Indonesische studenten in Tokio toe in een ongelofelijk domme redevoering. Hij verklaarde Sukarno verantwoordelijk voor de massamoord op ‘communisten’, die volgens hem nooit zou zijn voorgevallen indien Sukarno maar tijdig de pki zou hebben veroordeeld. Men kan slechts huiveren bij de gedachte wat er werkelijk gebeurd zou zijn in Indonesië als ook Sukarno zich nog in het openbaar had uitgesproken tegen de pki. Het zou betekend hebben, dat de president de begonnen vervolgingen van ‘communisten’ legaliseerde, wat geleid zou hebben tot oneindig ergere slachtingen. De Latijnse uitspraak zegt ‘cui bono?’, (wie komt het ten goede?) Bij het onderzoek naar de werkelijke feiten gaat het er niet zozeer om wat er is voorgevallen. Belangrijk is wie er het voornaamste profijt heeft getrokken. Hebben de Verenigde Staten niet de duidelijkste overwinning geboekt met de 30 September-affaire? Het huidige Djakarta is overstroomd met Amerikaanse ‘investeerders’. Hier zou uiteraard geen bezwaar tegen bestaan, wanneer dit zou betekenen, dat deze economische activiteiten in de eerste plaats de welvaart van Indonesië en het Indonesische volk ten goede zouden komen. Sukarno heeft bij zijn leven altijd geweigerd, een standbeeld voor zich te laten oprichten. Na 22 jaar leiding te hebben gegeven aan de Indonesische revolutie stemde hij met tegenzin er in toe, dat er een autobiografie werd gepubliceerd. Maar u, mijnheer Suharto, nauwelijks had u de macht tot zich getrokken, of u liet een boek uitkomen, dat de Glimlachende Generaal heette. Het is bovendien bekend geworden, dat u het voornemen koesterde uw portret op het bankpapier te laten afdrukken, waar uw adviseurs u van hebben weten af te houden. In het algemeen worden in ambassades in het buitenland portretten opgehangen van grote figuren uit de geschiedenis van naties. Sukarno is de vader van Indonesië. Hoe
komt het dan dat men nergens in het buitenland zelfs geen klein portretje van Sukarno meer in Indonesische ambassades vindt? U, met uw kritiek op Sukarno's dictatuur, had plechtig beloofd Indonesië terug te leiden naar de democratie, welke de stemmen en de harten van het volk zou moeten vertegenwoordigen. Intussen hebt u zich nog grotere bevoegdheden toegeëigend dan Sukarno. De eerste stap naar meer democratie, de presidentsverkiezing, is steeds opnieuw uitgesteld. U staat zelfs toe, dat men belachelijke discussies voert of de naam van Sukarno wel in de geschiedenisboeken van het land dient te worden opgenomen. Terwijl u publiekelijk verklaart Sukarno in bescherming te hebben genomen heeft u hem juist totaal van de buitenwereld geïsoleerd. Deze onrechtvaardige afzondering onder het voorwendsel dat hij ziek zou zijn zal hem juist ziek maken. Wanneer hij medische verzorging nodig heeft, ontzegt u hem deze. Onbruikbare medische apparatuur decoreert zijn vertrekken. Tandheelkundige hulp, die hij nodig schijnt te hebben, wordt hem niet gegeven. Men heeft hem reeds aangeraden zich geen injecties meer te laten toedienen, omdat men er niet meer zeker van is, dat hij de juiste medicamenten ontvangt. Ik kan slechts hopen, dat het voedsel, dat de kinderen voor hem bereiden, hem ook daadwerkelijk bereikt. Sukarno leidt thans een uiterst moeilijk leven. Zelfs de minimum menselijke rechten worden hem niet verleend. De enige keren dat hij zijn isolement kan verlaten is om een huwelijksplechtigheid van zijn kinderen bij te wonen. Zijn auto wordt dan begeleid door gepantserde voertuigen en een ieder wordt verhinderd hem werkelijk te benaderen. Toen Sukarno bij zo'n gelegenheid opstond om de bruid, zijn dochter, een kus te geven, werd hij ruw door de hem begeleidende militaire politie teruggeduwd op een sofa, terwijl zijn ogen werden bedekt, opdat geen foto's gemaakt zouden worden. Wanneer mij een dergelijke behandeling te beurt zou zijn gevallen, zou ik reeds lang geleden vernietigd zijn. Maar juist, omdat Sukarno uitzonderlijke geestelijke kracht bezit en zijn wil sterk is, schijnt hij deze marteling nog steeds te hebben kunnen doorstaan. Ik kan slechts uitzonderlijk bezorgd zijn; wanneer men hem in het openbaar al zo behandelt, hoe zal men dan tegen hem optreden wanneer hij alleen is? U kunt een lichaam vernietigen, maar het zal u nooit gelukken om Sukarno's geest weg te vagen. In dit opzicht is hij onsterfelijk. Sukarno heeft Indonesië van 350 jaar Nederlandse overheersing bevrijd. Hij is de vader van de natie. Na dertien jaren te hebben geleden in verbanning en opsluiting door de Nederlanders, na de onafhankelijkheidsstrijd van 1945-1949, wist hij de vrijheid voor Indonesië te verkrijgen. Zonder Sukarno's leiderschap zou u zich op dit moment niet op uw post bevinden. Sukarno ontwierp een democratische grondwet, en stichtte een lingua franca voor Indonesië. Hij werd een promotor van de Indonesische cultuur en kunst. De man die zijn leven gaf voor de opbouw van de natie, zou niet aldus mogen worden behandeld. Hem komt het respect toe, dat hij verdient. Sukarno zou nimmer hebben toegestaan dat verraad werd gepleegd, of dat een grootscheepse broedermoord op touw werd gezet. Ik kan niet blijven zwijgen, terwijl mijn echtgenoot is blootgesteld aan gewelddaden.
Voor mij is hij het hoogste goed: heilig. Het is mijn diepe overtuiging, dat de laagste daad die een man jegens zijn medemens kan begaan, het langzaam dood treiteren van zijn slachtoffer is. Wij kennen een Japans spreekwoord: ‘iemand met een zijden kous verstikken’. U, mijnheer Suharto, u staat het toe, dat Sukarno lichamelijk en geestelijk gemarteld wordt. Nooit heb ik mijn stem laten horen, niet direct en niet indirect, mede, omdat ik mij zeer goed bewust ben welke onmetelijke problemen u hebt te overwinnen. Maar ik spreek thans in het openbaar in de eerste plaats ter wille van Sukarno's veiligheid. Toen hij u zijn bevoegdheden overdroeg en op 7 maart 1967 als plaatsvervangend president benoemde, deed hij dit onder drie voorwaarden. Eén ervan was, dat u hem en zijn gezin zou beschermen. U hebt deze belofte niet gehonoreerd. U sprak tijdens een interview met de Japanse pers over corruptie in het huidige Indonesië, als volgt: ‘Wat het vraagstuk van de corruptie betreft, wordt er gezegd, dat deze nog altijd bestaat. Dit is echter een gevolg van de overblijfselen van het Sukarno-regime. Het zal voorlopig wel zo blijven, omdat het zo in het verleden is geweest.’ Wanneer u dit werkelijk hebt gemeend, klinken uw woorden wel zeer als een verontschuldiging. Het is laf en onwaardig zich voor de corruptie van heden te verschuilen achter Sukarno. Toen u dit deed, verloor ik dan ook mijn laatste respect voor u. Zolang de mens bestaat is het natuurlijk zo geweest, dat degenen die winnen automatisch het recht aan hun kant hebben, terwijl zij die verliezen nagenoeg van alles wat men maar wil beschuldigd kunnen worden. Wanneer u echter oprecht een onderzoek naar corruptie zou willen instellen, ben ik volledig bereid, als Indonesisch staatsburger u bij deze taak te assisteren. Ik ben bereid een open rechtszitting bij te wonen, temeer daar ik als getuige voor de aanklager zou kunnen optreden. Maar dit proces zou volgens bestaande wetten en normen moeten worden geleid en niet achter gesloten deuren in een sfeer van angst, geweld en machtsmisbruik. Dit zou wel mijn voorwaarde moeten zijn. Sukarno werd de held van de Indonesische revolutie. Het is echter mijn bescheiden mening, dat dit niet bij voorbaat behoefde te betekenen dat diezelfde man een even goede nationale leider in vredestijd zou zijn. Ik geloof, dat wanneer Sukarno zijn jeugd of studententijd in het buitenland zou hebben doorgebracht, hij wellicht er beter in zou zijn geslaagd een gevoel voor economie in te passen in zijn voortreffelijke leiderschapscapaciteiten. Het leek mij bijvoorbeeld een vergissing, dat hij de produktiemiddelen liet nationaliseren. Bovendien heeft Sukarno nooit in de positieve zin van het woord een werkelijk ‘home’ gekend. Had hij een gezinsleven geleid in de morele en ethische zin, zoals de meerderheid van de mensheid dit opvat, dan zou hij misschien een nog betere president van een socialistisch geleide staat zijn geweest. De omstandigheden veranderden hem echter in een keizersfiguur. En zo zou hij het slachtoffer worden van zijn eigen ontzagwekkende macht. Ik heb Sukarno altijd als een groot man bewonderd en gerespecteerd, maar zoals u ook goed hebt geweten, mijnheer Suharto, deelde ik niet altijd zijn opvattingen. Ik stond bijvoorbeeld op het standpunt, dat
de Pantjasila, Sukarno's schepping, (religie, humanisme, democratie, nationalisme en sociale rechtvaardigheid) een vorm van puur idealisme inhield. Hoewel idealisme misschien wenselijk is, valt het niet altijd in praktijk te brengen in de twintigste eeuw. Indonesië is zeker niet rijp voor westerse vormen van democratie. Om die reden stond Sukarno ‘geleide democratie’ voor, vooral ook omdat een meerderheid van de bevolking nog geen zelfde opvoedkundig en sociaal niveau had bereikt. Ik ben het hier met hem eens. Maar anderzijds richtte Sukarno zijn politiek naar een te hoog gesteld ideaal. Het was onvermijdelijk dat hij scherpe kritiek kreeg te verduren, vooral op het punt van het verbeteren van het lot van de massa in haar geheel. Sukarno had realistischer moeten zijn. In een tijd, dat hij de alleenheerser was kon hij er natuurlijk op aandringen dat men zijn ideaal zou navolgen. Maar de meerderheid van de bevolking was meer geïnteresseerd in het verbeteren van het dagelijkse leven, dan in idealisme. Men hunkerde naar materialistische geneugten en men kreeg steeds minder belangstelling voor redevoeringen, die hun magen niet vulden. Sukarno was van mening dat de wereld overheerst werd door twee machtsblokken. Hij heeft getracht een derde kracht in het leven te roepen die de balans zou moeten herstellen. In dit gevecht beïnvloedde Indonesië de Derde Wereld; Azië, Afrika en Latijns-Amerika. Tegelijkertijd betekende dit diplomatieke spel, dat Indonesië geleidelijk aan steeds meer alleen kwam te staan. Dit was allerminst zijn bedoeling geweest. Hij meende dat wereldvrede slechts dan zou kunnen worden verzekerd, wanneer volledige vrijheid voor ieder ras en iedere natie zou kunnen worden verkregen. Maar de voortdurende isolatie van het land leidde tot terugtrekking uit de Verenigde Naties, de Wereldbank en bijvoorbeeld het niet deelnemen aan de Olympische Spelen in Tokio. Indonesië verliet de volkerenorganisatie na de conflicten om de bevrijding van West-Irian en de confrontatie met Maleisië. Sukarno was van mening dat de Verenigde Naties niet gelijkelijk optraden tegen iedere lidstaat. Aangezien Indonesië nimmer een lening van de Wereldbank had kunnen krijgen zonder zich te moeten onderwerpen aan bepaalde voorwaarden en politieke druk, verloor Indonesië belangstelling voor deze wijze van hulpverlening. Reeds voordat de Olympische Spelen in Tokio plaatshadden, werd Indonesië er van beschuldigd bij de Aziatische Spelen in Djakarta zich te hebben laten beïnvloeden door politieke overwegingen op het terrein van de sport. Indonesië mocht dus niet deelnemen. Sukarno voerde hier tegen aan, dat de Olympiades zelf niet geheel van politiek gespeend waren, omdat bijvoorbeeld bepaalde communistische landen niet mochten deelnemen.   Mijnheer Suharto Wanneer ook u in die dagen ernstig nadacht over de toekomst van het land zal ook u wellicht andere opvattingen hebben gekoesterd dan de idealen van Sukarno, die tenslotte dikwijls het effect hadden van een wervelwind. Ikzelf, althans, keek met een kloppend hart toe bij het steeds verder naar links afglijden der Indonesische diplomatie. Geen mens is volmaakt. Hierop vormt Sukarno geen uitzondering. Des-alniettemin ben ik van mening dat Sukarno nimmer iets heeft ondernomen om er zelf beter van te worden, maar steeds oprecht gehandeld heeft in de volledige overtuiging het belang van Indonesië, zijn enige liefde, te dienen. Zijn ganse leven heeft hij zoveel mogelijk voorkomen dat landgenoten elkaar zouden uitmoorden. Vergeleken bij Sukarno hebt u, en een aantal van uw medewerkers, het land geregeerd aan de hand van opruiing en bloedvergieten. U en de uwen zullen moeten worden beoordeeld op de verdenking van het doen uitmoorden van ontelbare aantallen onschuldigen in de naam van een heksenjacht op de pki. Wie kan anders nog in een God geloven? In dit opzicht behoort Indonesië geen president te bezitten wiens handen worden gekleurd door bloed.   Mijnheer Suharto Sukarno hield echt van het land en de mensen. Zelfs zij, die hem hadden willen vermoorden, kon hij met mildheid benaderen wanneer hem vergiffenis werd gevraagd. Vergeleken met hem verbergt u een wreed hart onder uw glimlach. U hebt honderdduizenden mensen laten afslachten. Mag ik u andermaal vragen: ‘Bent u niet in staat uw positie en macht te beschermen anders dan door slimmigheden en bloedvergieten?’ Misschien is het wel uw grootste vergissing geweest, dat u in 1965 Sukarno niet meteen hebt laten vermoorden. U zou gemakkelijk de communisten van deze daad hebben kunnen beschuldigen. Indien u had gewild, had u op die wijze kunnen voorkomen dat er een massaslachting onder het volk zou worden gehouden. Tegelijkertijd zou u miljoenen bewonderaars van Sukarno hun innerlijke vrede kunnen hebben laten behouden. Bewonderaars die thans in stilte machteloos moeten toezien welk lot hun leider moet ondergaan. Het zou bovendien dan overbodig geweest zijn uw gevoelens van minderwaardigheid jegens Sukarno op deze wijze bot te vieren. Het zou een eervoller dood geweest zijn voor de grote leider van de revolutie, dan om zoals nu dood te moeten worden getreiterd. Het is een nationale schande voor Indonesië dat Sukarno geen milde behandeling in zijn lot kan worden toegekend - wat hij zo ruimschoots zou verdienen na zijn gehele leven aan het land te hebben gewijd. Laat ik deze brief aan u besluiten met opnieuw uiting te geven aan mijn innige gehechtheid voor onze Bapak. HIDUP BUNGKARNO!   Ratna Sari Dewi Sukarno, Parijs, april 1970 Alle Nederlandse bladen, van het Algemeen Handelsblad tot De Waarheid besteedden uitgebreide aandacht aan Dewi's Open Brief aan Suharto. Zelf zond ik deze generaal die mij in 1966 zeker sympathiek was geweest een briefje. In die dagen, ook omdat Bung Karno mij bij deze hoge officier introduceerde was het niet bij mij opgekomen, dat een dergelijke generaal een zo geraffineerd spel speelde, in samenwerking met buitenlandse inlichtingendiensten en in directe strijd met het belang van Indonesië zelf. In 1966 had ik er nog geen notie van dat juist deze Suharto met zijn innemende Javaanse gedrag en glimlach tot de meest uitgekookte intriganten van Azië kon worden gerekend. Wat de man precies ten aanzien van de pki en Sukarno aanhangers op zijn kerfstok had was mij toen nog niet helemaal duidelijk, laat staan dat ik deze vriendelijke gastheer tot het vergoelijken en schoonpraten van het in koelen bloede vermoorden van tal van politieke leiders en honderdduizenden landgenoten in de verste verten in staat achtte. Terwijl juist hij, de usurpator van de hoogste macht in het land voor die crimes verantwoordelijk moet worden gehouden. Want generaal Nasution weigerde voor het volle pond aan de insubordinatie mee te doen, al schijnt ook hij akkoord te zijn gegaan met de heksenjacht op zogenaamde communisten. Toch zou Suharto pas goed zijn gang kunnen gaan, nadat hij Nasution kundig op een zijspoor had gezet en verder weggepromoveerd naar de zéer ceremoniële post van voorzitter van het voorlopig Volkscongres. Ik sloot bij mijn brief aan Suharto, een kopie van Dewi's stuk in Vrij Nederland in en voegde enkele zinnen in het Engels toe, wetende dat hij geen Nederlands wilde spreken: ‘Generaal, Sinds het glashelder is geworden welke misdaden u jegens Indonesië en het Indonesische volk hebt begaan,Waarmee ik de insubordinatie jegens Sukarno volgend op 1 oktober 1965 bedoel, het niet uitvoeren van de Super Semar van 11 maart 1966 van de president, de heksenjacht op zogenaamde communisten in 1965 en 1966, en het doen instellen van de grootste concentratiekampen van Azië. beschouw ik het als een eer en als een plicht althans in dit deel van de wereld, het westen, maximale publiciteit aan deze misdaden te geven. Willem L. Oltmans.’ Het Nieuwsblad van het NoordenVan 2 mei 1970. berichtte via haar correspondent in Indonesië hoe men aldaar op Dewi's brief zou hebben gereageerd. Men was er niet van onder de indruk gekomen. Anderzijds zou men ook niet blind zijn geweest voor de ‘gevaarlijke kanten’ aan wat zij schreef: ‘Want al zal de inhoud van de brief hier weinig effect sorteren, de schrijfster en haar adviseurs (let op het meervoud) moeten bij het opstellen eerder gedacht hebben aan een beïnvloeding van het buitenland. En daarom heeft men de inhoud toch wel met enige zorgvuldigheid bestudeerd.’ Het bericht uit Djakarta betreurde het, dat Dewi zich niet had bepaald tot een oproep om lotsverbetering voor Sukarno, ‘want dan zou mevrouw Sukarno zich de sympathie van een groot deel van het Indonesische volk hebben verworven.’ Dewi had de fout gemaakt, meende Djakarta te zelfder tijd generaal Suharto als een man voor te stellen aan wiens handen het bloed kleefde van honderdduizenden vermoorde en onschuldige Indonesiërs. (Als Suharto niet voor die massamoord verantwoordelijk was, wie
dan)? Dewi had juist de pogingen van Suharto om zijn voorganger uit woelig vaarwater te houden, moeten steunen en niet zijn (Suharto's) positie moeten verzwakken! aldus dit commentaar vanuit de Indonesische hoofdstad. Ook van onverwachte Nederlandse zijde kwam kritiek op Dewi's Open Brief. Bijvoorbeeld. De schrijfster Beb Vuyk liet Rinus Ferdinandusse, hoofdredacteur van Vrij Nederland, weten dat zij vanwege het publiceren van Dewi's frontale aanval op meneer Suharto nooit meer aan dit weekblad zou meewerken. Mevrouw Vuyk, die zich na de staatsgreep van 1 oktober 1965 door de coupgeneraals een aanhangster van de anti-Sukarno-krachten had getoond en zich bijvoorbeeld haastte om het Dagboek van een kami-student van Yozar Anwar, als de bliksem in het Nederlands te vertalen,Yozar Anwar, Dagboek van een kami-student. J.A. Boom & Zn., Meppel 1967. was des duivels, dat ‘haar’ Vrij Nederland een stuk publiceerde, waar een geheel andere kant van de gebeurtenissen in Indonesië na 1965 in werd belicht. Ook apologetici voor Suharto als professor Teeuw uit Leiden en J.H.W. Veenstra protesteerden bij Vrij Nederland. Te onbegrijpelijker, omdat Dewi zich strikt aan haar bekende feiten en omstandigheden had gehouden. De beste stuurlui staan nu eenmaal altijd aan de wal. Sukarno had de nacht van de putsch bij haar in Wisma Jaso doorgebracht. Dewi was als enige vrouw naar de luchtmachtbasis Halim gegaan om op de dag van de legercoup bij haar man te zijn. Onafhankelijk van elkaar had Bung Karno, Dewi, Van Konijnenburg en mij - en later hoorde ik precies hetzelfde van zijn kinderen Sukmawati en Guru - bezworen niets van de aanslag op de hoge officieren geweten te hebben. Maar nee, mevrouw Vuyk wist het beter en zegde haar jarenlange banden met Vrij Nederland op omdat een andere vrouw een vertwijfelde poging ondernam een betere behandeling voor de Bapak van Indonesië af te dwingen. Integendeel. In plaats daarvan zou Bung Karno twee maanden later onder dubieuze omstandigheden sterven. Op 12 april 1970 filmde ik Dewi met nos-regisseur Vincent Monnikendam in haar appartement in Parijs. Eigenlijk wilde zij niet. Deels omdat zij niet in het Japans kon spreken, en deels omdat zij niet van interviews houdt. Ik geloof, dat zij zich bijzonder ergert aan onjuiste weergave van haar woorden en bedoelingen, zoals bijna steeds bij interviews voorkomt. Vandaar ook, dat zij ieder woord van de Open Brief aan Suharto nauwkeurig afwoog en controleerde, ook in de Engelse vertaling. Na afloop
van de opname nodigde zij het voltallige nos-gezelschap uit de lunch met haar te gebruiken in het elegante Athenée Palace Hotel. Hierbij bracht het nuttigen van asperges met aspergetangen enige moeilijkheden met zich mee. De Chinezen kennen een eeuwenoud gezegde: ‘Als je toch van plan bent om te buigen, buig dan goed diep.’ Hieraan had ik moeten denken bij het lezen op 24 maart 1970 van een van Friso Endt afkomstig bericht in Time naar aanleiding van het bezoek, dat prins Bernhard juist die dagen aan generaal Suharto had gebracht. Time meldde het volgende: ‘De onafhankelijkheid is nauwelijks twintig jaar geleden voor Indonesiërs aangebroken. Toch vertegenwoordigen hun voormalige Nederlandse overheersers nog altijd een minder plezierige herinnering. Nu heeft de rondreizende, zich hier niets van aantrekkende prins Bernhard een staatsbezoek aan Djakarta gebracht, waarmee hij het eerste lid van de koninklijke familie was die in 130 jaar naar dit land kwam. De 58-jarige echtgenoot van koningin Juliana verliet het land dan ook met de bijnaam “Prince Charming”. Hij knielde voor president Suharto na een staatsdiner. De prins boog diep en nam op traditonele Javaanse wijze afscheid, waarbij hij de handen van zijn gastheer in de zijne omsloot. Suharto kreeg tranen in de ogen.’ Tot zover Time. Endt heeft mij met de hand op het hart verzekerd, dat zijn informatie juist was. Zo ja, dan deed de prins mij inderdaad denken aan de bedienden van oom en tante Sartono, die aldus volgens oud Javaans gebruik op de knieën de thee serveerden. Welke idioot de prins dit advies had gegeven mag joost weten. Wat hij heeft gedaan kón natuurlijk helemaal niet en dan nog wel bij Suharto, de man die uiteindelijk verantwoordelijk is voor het sanctioneren van éen der bloedigste massamoorden uit de moderne geschiedenis. Het leek mij om meer dan éen reden gepast madame Dewi om haar commentaar te vragen over dit Time bericht. Het kan niet vaak genoeg herhaald worden. Luns, beschermer van de koninklijke waardigheid, had Sukarno ‘te gedegenereerd’ gevonden om naast koningin Juliana te staan. Uiteraard waren voor de regering Piet de Jong en Luns de door de cia gesponsorde coupgeneraals in Djakarta wél het gewenste gezelschap voor het koninklijk paar. Dewi antwoordde op nos-film: ‘Ik wilde eerst niet geloven, wat ik in Time las. Waarom zou prins Bernhard zo koket zijn?’ Het muisje zou een klein staartje krijgen. Eén jaar later, na een jachtpartij nabij Straatsburg, zaten Dewi en Bernhard als gasten van een Franse graaf aan een diner naast elkaar. Het nos-televisie-interview kwam ter sprake. De prins zei het programma zelf niet gezien te hebben, omdat hij in het buitenland was geweest. Dewi beriep zich op het bericht in Time. Prins Bernhard beklaagde zich vervolgens over mij, als journalist: ‘Die man is gevaarlijk omdat hij tot de mensen behoort die te veel weten wat zij niet behoren te weten.’ ‘Hij was een vriend van mijn man,’ aldus Dewi, ‘en wij rekenen hem tot de familie.’ De prins gaf voorts in niet mis te verstane taal aan Dewi te kennen dat hij vele jaren eerder naar Djakarta had willen reizen, toen Sukarno nog president was, maar de regering had hem
niet willen laten gaan. De lezer weet het al. ‘Regering’ betekende inzake Indonesië en Sukarno beslist, dat de monopolist Joseph Luns er een stokje voor stak. Stel je voor! Bernhard wel naar Djakarta en hij niet. Neen! Luns eerst! En zo zou het danook geschieden, waarbij ik wil benadrukken, dat er de hemel zij geprezen geen vergelijking bestaat tussen Bernhardt vlagvertoon en dat van Luns. Daar staat dan weer tegenover dat de prins wél bij de generaals in Djakarta de deur plat loopt, iets wat Luns tot dusverre per ongeluk heeft vermeden. Wat zou hij er nu nog te zoeken hebben nu aartsvijand Sukarno van het toneel is verdwenen? Etiketjes plakken blijft een geliefkoosde bezigheid voor de boulevardpers, zowel van links als van rechts, nos en de linkse agitatie heette het volgende hoofdartikel van de heren Stokvis en Goeman Borgesius.Hoofdartikel van 16 april 1970. Voor hen was het signaleren van feitelijke toestanden en gebeurtenissen in Indonesië rond een naar links geleund hebbende ex-president democratieschennis, want een rechtgeaarde vrijheidslievende en democratisch ingestelde Telegraaf-lezer ziet nu eenmaal gaarne dat zijn ochtendblad het bij uitstek opneemt voor fascistisch georiënteerde coupgeneraals. Volgens De Telegraaf was de nos met mijn Dewi Sukarno-gesprek in de voetsporen van de vara en de vrpo gestapt. ‘De nos organiseert thans een links ontmoetingsprogramma van agitatoren!’ aldus deze krant. Ik vraag mij steeds weer af hoe het mogelijk is dat weldenkende mensen de rotzooi in huis willen hebben. De Indonesische ambassadeur, generaal Taswin, zond onmiddellijk een protestbrief naar het nos-bestuur. Dat was de man, die later dat jaar, bij het rommelige bezoek van generaal Suharto in 1971, in pyjama de benen zou nemen, omdat enige Ambonnese saboteurs zijn huis bezetten. Alleen De Telegraaf wist te melden, dat generaal Taswin tegen de voorgenomen uitzending met Dewi had geprotesteerd. Coupgeneraals, of hun boodschappenjongens als Taswin, weten maar al te goed, wie zij voor hun propaganda moeten inschakelen. Taswin vroeg mij in 1967 eens hoe ik toen tegenover Sukarno (in gevangenschap) stond. ‘Niet ik heb heibel met Bung Karno, maar u,’ antwoordde ik. ‘Ik stond voor 1965 achter Sukarno en ik sta nú achter Sukarno.’Zie ‘De Verraders’, Willem L. Oltmans, Uitgeverij P.R. van Amelrooij, Utrecht (1968), pagina 228. De Telegraaf kwam in fel verzet tegen het voornemen van de nos om het interview met Dewi Sukarno in aansluiting op de Open Brief aan Suharto in Vrij Nederland uit te zenden, oltmans en nos vinden elkaar, aldus een vette kop in dit blad.Nieuws van de Dag/Telegraaf, 17 april 1970. Frank de Jong had reeds naar Carel Enkelaar,
hoofd van de nos-programmaleiding getelefoneerd om te verzinnen, dat ik optrad ‘als perschef van mevrouw Sukarno’. Dewi was nu plotseling ‘de zielige verongelijkte vrouw, die in gezelschap van een Siamese kat en een dozijn koffers reeds in 1966 Indonesië had verlaten.’ Telegraaf-lezers schijnen deze zaken niet op te merken of dit althans geen belemmering te vinden voor het continueren van een abonnement. ‘Ik weet, dat er leugens in staan. Ik vind vele artikelen zelfs slecht geschreven. Toch lees ik al die roddelrubrieken opnieuw en denk: hoe is het mogelijk. Het blijft een gezellige krant,’ zegt mij een intellectuele dame, die onveranderd ppr stemt. Zij vindt De Telegraaf in wezen zelfs een verkapte fascistische Waarheid. Wat moet je met zulke mensen? De ellende blijft, dat het merendeel van de Telegraaf-lezers wat er staat voor zoete koek aanneemt - tot freule Wttewaall van Stoetwegen toe - en dat het kwaad bij denkvervuiling-op-nationale-schaal, dat wordt aangericht, onmetelijk is. Het volk heeft niet alleen de leiders die het verdient. Het heeft ook de populairste krant die het verdient. Waarom verkoopt de New York Daily News - een schandaal-en-sensatieblad par excellence - dagelijks nog altijd 6 miljoen exemplaren en de rustige, gezaghebbende New York Times 800 000? De beschaafde Herald Tribune had voor het blad werd opgeheven, nog slechts een oplaag van 100 000. Lenin noemde ideeën al gevaarlijker dan kanonnen. Helaas doet onderhoudende gezelligheidsjournalistiek, begeleid door gruwelplaatjes of waar mogelijk door naakt, zelfs in de laatste decennia van de twintigste eeuw nog altijd beter verkopen dan een krant, die van haar pagina's in eerste instantie een volksuniversiteit probeert te maken. Zolang De Telegraaf, met haar opzettelijk vervalste en geschandaliseerde informatie en ideeën, ons populairste ochtendblad blijft, woekert er een vijand in ons midden, infectueuzer en gevaarlijker dan alle NAVo-kannonen op éen rij. Dewi nam via mijn bemiddeling contact op met mr. M.G. Rood, die De Telegraaf sommeerde de schandalige berichtgeving te corrigeren. Op 25 april 1970 meldde dit blad: ‘Mevrouw Sukarno voelt zich door onze publikaties van 16 en 17 april 1970 gekwetst. Als dat werkelijk zo is, zijn wij de eersten om onze excuses aan te bieden.’ In aansluiting op dit verkapte excuus ging De Telegraaf uiteraard vrolijk verder met madame Dewi te beroddelen. Opmerkelijk is, dat een behoorlijke man, als Bob Kroon, Telegraaf-correspondent in Genève, verwoede pogingen heeft ondernomen om Dewi's image in zijn krant te verbeteren. Hij leerde haar tenslotte zelf in Zwitserland kennen. Zijn stukken werden afgedrukt naar ik aanneem, onverkort. Maar dat zijn dan stunts, die alleen bij mooi weer en volle maan in De Telegraaf mogelijk zijn, als de kwaadaardige bazen van honk zijn. Ook maakte Kroon onlangs een televisieopname van 45 min. met madame Dewi, maar hij zag geen kans die onder het regime van Jaap van Meekren bij avro's Televizier (tot dusverre) geplaatst te krijgen. Intussen zond mr. Rood, na bij mij geïnformeerd te hebben of Dewi ‘rijk’ was, een declaratie van 868 gulden, inbegrepen btw. Hiervoor had hij dus een visite van 45 minuten bij haar in het Apollo hotel afgestoken, twee brieven geschreven, en een uiterst beperkt succesje geboekt. Bovendien deelde ik Rood mee dat madame Dewi zeker niet ‘rijk’ kon
worden genoemd, wanneer men de ‘rijkdom’ van de familie en nabestaanden van Sukarno tenminste meende te moeten afwegen aan de compteen-banques van de Suharto's, Alamsjah's, Surjo's, Ibnu Sutowo's, en consorten. Hierbij moet uitdrukkelijk worden vermeld, dat Nasution, alhoewel hij mede verantwoordelijk kan worden gesteld voor de toestand in het Indonesië, zowel van Sukarno als van Suharto, deze op-en-top officier geheel buiten beschuldigingen van corruptie staat. Terwijl ambassadeur Taswin de nos had gesommeerd het interview met Dewi Sukarno niet te vertonen, ‘om de vriendschappelijke betrekkingen tussen Nederland en Indonesië (de coupgeneraals) niet te schaden,’ besloot de nos mijn film gewoon op 26 april in het programma Panoramiek uit te zenden. Bij De Telegraaf gaat men er altijd weer van uit dat iedereen in Nederland onmiddellijk naar haar pijpen wil dansen. Veel Labschwanzen zijn ook inderdaad bevreesd voor De Telegraaf maar daar behoeft men de nos zeker niet toe te rekenen. ratna sari dewi toch voor de nos tv! meldde De Telegraaf verontwaardigd in een kop vandaag. ‘Interview met Oltmans zal toch worden uitgezonden!’ Door de niet onaanzienlijke voorpubliciteit van mijn gesprek met de vrouw van de voormalige president had de film die zondagavond een record kijkdichtheid, waarbij het 30 minuten durende programma - met aanzienlijke assistentie van De Telegraaf dus - de aandacht kreeg die ik van den beginne af had beoogd. Dewi zag de film in mijn huis in Amsterdam-Noord die avond, samen met Ageet Scherphuis, Joop van Tijn, Ernst Utrecht en enige andere vrienden. Alleen De Telegraaf verdraaide Dewi's woorden en bedoelingen. De rest van de pers toonde levendige belangstelling. Henk van Stipriaan (vara-Radio) kwam haar als eerste in mijn werkkamer interviewen. Ook Rolf Roost van het Algemeen Dagblad kwam haar bij mij thuis opzoeken en schreef éen pagina. Klaas Peereboom van Het Parool dito, éen pagina. De Provinciale Dagblad Pers kwam met éen pagina interview met Dewi van J. den Boef. De Haagse Courant stuurde J.J. Timmers naar Amsterdam. behandeling sukarno is een nationale schande, meldde Timmers in zijn krant in een zeskoloms kop over een hele pagina, zij wachten tot hij (sukarno) gek wordt, aldus een vierkoloms kop in het Brabants Nieuwsblad. Van iedereen die haar persoonlijk ontmoette kreeg Dewi voortreffelijke en welwillende publiciteit. Deze bladen schreven zoals De Telegraaf aanvankelijk had gedaan, toen Dewi de, wat generaal Nasution eens heeft genoemd, ‘Latijns-Amerikaanseachtige generaals om Suharto heen’ nog niet had bekritiseerd en aangevallen. De regering van Piet de Jong en Joseph Luns maakte heden bekend, dat prins Bernhard, enige dagen tevoren van zijn bezoek aan de Indonesische generaals in het vaderland teruggekeerd, verslag in de Koninkrijksraad had uitgebracht. Piet, voormalig adjudant van de koninklijke familie, deelde het volk naar aanleiding hiervan mee, dat Bernhard ‘ten aanzien van de normalisatie van de betrekkingen tussen Nederland en Indonesië uitstekend werk had gedaan.’ Het valt natuurlijk wel op, dat terwijl prinses Irene namens haar troonpretendent Karel Hugo een beroep doet op de Spaanse regering haar antidemocratisch beleid jegens de oppositie te verzachten, een andere ‘Oranje’, prins Bernhard, vaak aanpapt met regeringsleiders, die uitblinken door anti-democratische of misdadige methoden van regeren. Ik denk aan de Shah van Perzië. In dat land werden gedurende 1972 en de eerste maanden van 1973 niet minder dan 110 personen zonder enige vorm van proces geëxecuteerd. Terwijl de voornaamste misdaad van deze Perzische vrijheidsstrijders was geweest, naar een democratischer en sociaal rechtvaardiger bewind te streven, dan het huidige autoritaire, anachronistische regime van deze zogenaamde afstammeling van een aartspotentaat. In ieder geval is niet te ontkennen, dat het de aandacht trekt, wanneer de prins op thuisreis uit Australië en Nieuw-Zeeland, zonder aanleiding - op basis van Jezus' gezegde ‘zeg mij wie uw vrienden zijn en ik zal zeggen wie u bent,’ - afstapt bij meneer Suharto, een al even ondemocratisch en misdadig regime als dat in Perzië. Het zou interessant zijn om na te gaan hoe lang het nog zal duren voor Nederlandse koninklijke reizigers andere realiteiten van de laatste helft van de twintigste eeuw, ik denk aan Mao Tse-tung en Fidel Castro, aan boord van de koninklijke Fellowship zullen aandoen. En laat zkh vooral niet aankomen met het afgezaagde zelfbeklag, dat hij als prins van koninklijke bloede en echtgenoot van het staatshoofd niet op kritiek zou kunnen antwoorden. Dat is een achterhaalde uitvlucht, waar wij ook bij ons moderne democratiseringsproces maar eens van af moeten stappen. Het zou een onthullende bezigheid voor de vaste Kamercommissie van Buitenlandse Zaken zijn, om bijvoorbeeld ook de prins te horen over de kwestie Nieuw-Guinea, Paul Rijkens, de Kennedy's of Sukarno, en summa summarum de vraag stellen - zoals de 
Amerikanen dat doen voor de televisiecamera's - waarom hij het in de zeventiger jaren zo'n dringende noodzaak vond om het prestige van de koninklijke familie ten behoeve van de coupgeneraals in Indonesië massaal in te zetten. In 1974 komen er nog eens vier Oranjes naar Djakarta, te weten Beatrix, Claus, Pieter en Margriet. Maar zo is het tenslotte altijd geweest: opperbevelhebbers, koninklijke commis-voyageurs, of prinsen van den bloede arriveren op het slagveld van de ‘overwinning’, wanneer Jan Rap en zijn maat het vuile werk hebben gedaan of zijn gecrepeerd. Mensen die acties tegen dames luipaardjassen voeren of aan het hoofd staan van een internationale ‘Operatie Tijger’ - waarbij men terloops in de gelegenheid wordt gesteld à raison van 10 000 gulden te komen happen ten paleize van het Nederlandse
staatshoofd - bekommeren zich blijkbaar niet om de side-effects of de politieke fall-out van hun reizen overzee naar door de cia vrijgemaakte gebieden. Alleen, wat zal de stille meerderheid van het Indonesische volk over het Oranjehuis denken, dat bij herhaling eer komt bewijzen en prestige verlenen aan het autoritaire regime dat hen sedert jaren onderdnikt? Het moet een frustrerende bezigheid zijn voor personen gelieerd met een boven partijen staand regerend vorst om zich wél met het vermoorden van lidmaten van het koninkrijk der dieren binnen en buiten de grenzen des lands ongestoord en onbekritiseerd te mogen bezighouden, maar verplicht te zijn (?) zich ten aanzien van het neerschieten van mensen bij bosjes, zoals in Iran of Indonesië, op te stellen als wat André Gide aangaf met het gezichtsveld van een ‘demi blindée.’ Koning Edward iii gaf indertijd het paffen op konijnen en vogels vroegtijdig op, omdat hij in de Eerste Wereldoorlog gezien had ‘wat doodschieten betekende’. Dit humane besluit kon niet voorkomen dat de Britse monarchie, als oudste vorm van bestuur in de westerse wereld, een ativistische bijsmaak zou krijgen. Werkelijk onbenullig zou de westerse monarchie pas worden, wanneer het volk ten opzichte van vorstelijke personen de fictie gehandhaafd zou willen zien, dat zij geen eigen mening zouden mogen hebben, of niet zouden mogen weigeren iets te moeten doen wat in strijd zou zijn met eigen overtuiging en geweten, zoals een staatsbezoek afsteken bij een massamoordenaar. Vandaag werd de Sukarno-getrouwe generaal Supardjo door een vuurpeloton ter dood gebracht. Het was de negende door het regime bekendgemaakte officiële executie in verband met de zogenaamde pki-coup van 1965. De Indonesische legerleiding stond de generaal toe zijn laatste maaltijd met zijn gezin te gebruiken. Hij had verzocht om volgens Javaans traditie de knie van de commandant van het executiepeloton te mogen kussen. Suharto wees dit verzoek af. Ook werd zijn laatste wens met een blinddoek te worden doodgeschoten geweigerd. Generaal Supardjo's laatste uitroep was: ‘Hidup Bung Karno!Indonesisch voor: Lang leve (of hoezee) broeder Sukarno.’ Opnieuw had men een aan het land getrouwe generaal ter dood gebracht. Ik telefoneerde het bericht aan madame Dewi in Parijs. Ik las het voor. Zij huilde. Supardjo was op geen enkele manier te vereenzelvigen met de pki of met het door de junta luid verkondigde uitleveren van Indonesië aan China of het internationale communisme door Bung Karno en de zijnen. Supardjo was een ware held van de Indonesische revolutie, die zijn leven gaf om te voorkomen dat pro-Amerikaanse coupgeneraals het wettige gezag in het land zouden omverwerpen. Daags na het verschijnen van Dewi's Open Brief in Vrij Nederland (in april) had men in Djakarta met enige tamtam bekend laten maken, dat oud-president Sukarno in geen geval zou worden berecht voor diens zogenaamde rol bij de coup van generaals in 1965. Dit werd in sommige kringen notabene geëist. Ook werd officieel ontkend, dat persberichten juist zouden zijn dat Bung Karno begin 1971 voor een militair tribunaal vragen zou moeten beantwoorden. Het is de vraag of de junta niet toen al wist dat Bung Karno stervende was. 6 juni 1970 was Bung Karno's 69ste verjaardag. Voor het eerst verscheen in de wereldpers een foto van de oud-president, liggend op een sofa, zijn dochter Rachmawati aan zijn zijde, de ogen gesloten. Het was duidelijk. Sukarno's toestand was zeer ernstig. Dewi deelde de Indonesische ambassadeur in Frankrijk, generaal Askari onmiddellijk mee, dat zij binnenkort naar Djakarta zou reizen mét of zonder Suharto's toestemming. Ik herinnerde mij Sukarno's verjaardag van 6 juni 1957, toen hij enkele dagen tevoren had gezegd: ‘Wim, kom maar 's ochtends vroeg met de familie.’ Die familie bestond niet alleen uit zijn kinderen of gezin, maar het voltallige paleispersoneel tot de wachten bij de paleishekken en de afwasjongens uit de keukens toe. Er werd die ochtend gezamenlijk op de trappen van het paleis een foto genomen. Ik ging er met Willem Latumeten, van de persdienst van het Kementrian PeneranganMinisterie van Voorlichting in Djakarta. heen. Willem in een open hemd met blote voeten in sandalen. Zo ging het in Bung Karno's dagen. Zeer informeel en met warmte van hart. (Zie foto.) Op een tafel die verder helemaal leeg was stond bij het portret van Bung Karno's moeder een vaasje met bloemen. Ook al is het laat in deze herinneringen, wil ik op dit moment toch nog eens benadrukken hoe tegengesteld de werkelijke Sukarno was aan wat men jarenlang over hem gebazeld heeft. Voor Sukarno was een zwangere vrouw het grootste wonder der natuur. Met het moederschap maakte hij diepe ernst. ‘Hij bezag een vrouw, met de ogen van een moeder,’ zei madame Dewi mij eens in de villa van haar huidige man, Francesco Paese, nabij Genève. Hij was een vrouwenjager, ja, maar hij had geen buitenechtelijke kinderen. Ik zie hem nog bij een rondgang door de Galleria degli Uffizi in FlorenzeBezoek van 14 juni 1956. toen hij de curator, professor Salvini, met vragen bombardeerde. Bij het schilderij Adorazione dei Pastori van Hugo van der Goes zei de president tegen mij: ‘Jullie schilderijen hangen ook overal.’ Maar na enige tijd stil gestaan te hebben voor Tiziano's Venere Giacente,Geboorte en dood. zei hij tegen mij: ‘Die vrouw was in verwachting.’ Bij een toespraak tot afgestudeerde studenten van de universiteit van Indonesië in 1963 roerde hij zijn anaks door te zeggen: ‘Steek een bloem in het haar van jullie moeder. Heb je een melati-bloem. Geef haar. Heb je een roos, geef haar, want bloemen maken je moeder mooier dan ooit.’ Ik weet, dat Bung Karno dit meende, dat hij hier uitdrukking gaf aan zijn diepste gevoelens voor de voornaamste betekenis van de vrouw, het moederschap. Piet van Bel, lid van de staf, stond 6 juni 1957 vóor mij bij het geven van een felicitatiehand. Bung Karno zei tegen deze Nederlander: ‘Ik dank je voor alles wat je hier voor mij en voor ons allemaal doet.’ Nu was het 1970. Vergeten en verlaten, totaal vereenzaamd en ernstig verzwakt lag Bung Karno op een sofa in het voormalige huis van Dewi. Hartini schreef later, dat hij de lekkere hapjes die men voor hem had meegebracht op die verjaardag onaangeroerd liet. Dochter Rachmawati herinnerde zich in Vrij Nederland, over deze laatste 6de juni van Bung Karno:   Ik was er met mijn jongste broer Guruh. Toen ik de kamer binnenkwam zag ik vader lang uitgestrekt op de sofa liggen, verzwakt en de ledematen en het gezicht sterk gezwollen. Toen ik hem zo zag wilde ik gaan huilen. Ik maakte vader wakker, gaf hem een zoen en wenste hem geluk met z'n verjaardag. Langzaam opende vader zijn ogen. Ik richtte hem een beetje op en zei: ‘Pa, wordt wakker, ik wil u wat zeggen.’ Maar vader antwoordde: ‘Nog even, kind. Nog even, nog een half uurtje, ik wil nog even wat slapen, ik heb werkelijk slaap.’ Op deze tijd van de dag slaap? Zou men vader voortdurend verdovende middelen hebben gegeven? Volgens de verpleger die de medicijnen had gebracht was daar geen sprake van. Maar waarom was vader dan zo verzwakt? Tenslotte maakte Guruh een goed gelijkende foto van vader op zijn verjaardag. Die foto werd over de gehele wereld verspreid en... Suharto schrok hevig. Maar ik geloof er niets van. Suharto deed alsof hij erg geschrokken was. Hij was immers de persoon die op zich de taak had genomen over vaders persoonlijke veiligheid te waken en het is onmogelijk dat hij niet eerder geweten zou hebben dat vaders gezondheid in zo'n kritieke situatie was gekomen. Haastig werd er op Suharto's bevel een team van zeer kundige artsen gevormd. Vaders foto had opschudding in de wereld veroorzaakt en het Indonesische volk was nu ingelicht omtrent vaders lijden in ‘gevangenschap’ van het regime Suharto. Het regime was nu door de mand gevallen. Tevoren was er voortdurend bekend gemaakt dat Sukarno gedurende de hem opgelegde politieke quarantaine goed behandeld werd. Maar nu was duidelijk gebleken dat men bezig was Sukarno op een langzame manier te vermoorden... Maar de vorming van het team van artsen bleek slechts een schertsvertoning te zijn. Vader leed aan zijn nieren en in het team van artsen was geen nierspecialist benoemd. De in het team opgenomen artsen waren niet de artsen die vader nodig had. U kunt zelf een conclusie trekken, in het team zaten een radioloog, een hartspecialist, een huidspecialist, een verloskundige, terwijl vader geheel andere specialisten behoefde. Bovendien had de nu georganiseerde geneeskundige hulp weinig zin, want vader was niet meer te redden.   Dewi was woedend over het publiceren van die vreselijke foto: ‘Hoe heeft de familie die opname vrij kunnen geven? Bapak die altijd scherp op zijn uiterlijk lette als hij voor het voetlicht trad als leider van het Indonesische volk! Als hij dat geweten zou hebben, dat hij gefotografeerd
werd, weerloos en misschien in coma...’ Toen Bung Karno die laatste verjaardag, 6 juni 1970, bijkwam en hij met de kinderen wat praatte, werd éen moment de politiek aangeroerd. Sukarno zou een van zijn laatste bekend geworden politieke uitspraken doen. Hij vergeleek het pro-Amerikaanse regime in Cambodja met de pro-Amerikaanse regering in Indonesië en brandverfde Lon Nol als ‘een Suharto’. De kinderen lieten zijn woorden uitlekken en men kan zich voorstellen, hoe prettig de generaal dit gevonden moet hebben toen ook de internationale persbureaus er melding van maakten. Bung Karno's typering van deze generaal was een waarheid als een koe. Hij mag ziek en stervende geweest zijn, maar hij taxeerde er de werkelijkheid van wat er in Indonesië gaande was niet minder raak om. Het blijft interessant om tegenover Sukarno's mening, als kenner van Azië bij uitstek, de mening van president Nixon's vertrouwde adviseur, de Duits-joodse emigrantenzoon Henry Kissinger te stellen. ‘Laat men om te beginnen begrijpen, wie deze Lon Nol is. De regering-Lon Nol is de regering-Sihanouk minus Sihanouk.. .’David Landau, Kissinger: The Uses of Power. Houghton Mifflin, Boston 1972. Pagina 233. Het valt nauwelijks te verwonderen, dat bij een dergelijke expressie van oneerlijkheid en onkunde de oorlog in Cambodja vijf jaren na Nixon's troonsbestijging voortduurt. Zelfs ná de ondertekening op 27 januari 1973 van het vredesverdrag inzake Vietnam liet onze trouwe bondgenoot meneer Nixon 12 136 illegale aanvalsvluchten op Cambodja ondernemen, waarbij 82 837 ton bommen werden afgeworpen ten koste van éen duizend doden per week. Sedert 1970 vielen in Cambodja alléen 300 000 slachtoffers of meer. Niemand kent het cijfer precies. En vóor het Vietnamese vredesakkoord werd bereikt creëerden onze heldhaftige Amerikaanse bondgenoten voor hun futiele oorlog vanuit veilige vliegende forten op onzichtbare hoogten 21 miljoen bomkraters in de bodem van Azië, aldus werd door de professoren Arthur H. Westing van het Windham College en professor E.W. Pfeiffer van de universiteit van Montana vastgesteld. In totaal gebruikten de Amerikanen in Vietnam, een land dat zij hadden aangekondigd te komen redden, 363 maal de vernietigingskracht van de atoombom boven het Japanse Hirosjima. J.G. Heitink, een gek verbonden aan het dagblad De Telegraaf (later verantwoordelijk gebleken voor het aan mijn beroepsnaam verbinden van de titel spion en collaborateur voor het Kremlin) belastert journalisten, die gegevens als hierboven in de westerse pers plaatsen, met de schandnaam ‘slopers van de vrijheid’ of ‘slopers van de maatschappij’. (Zie De Telegraaf van 4 augustus 1972). Zelfs op zijn sterfbed walgde Sukarno van generaals als Nguyen Van Thieu, Lon Nol en Suharto - en beslist ook van een opperbevelhebber als Nixon - die er geen hand voor omdraaiden dit soort massale bloedbaden, hetzij te doen aanrichten, hetzij uit te voeren, hetzij goed te keuren. De geestelijke en fysieke schade die de Amerikanen sedert 1945 alleen al in Azië hebben aangericht kent in de geschiedenis van de mensheid geen enkele vergelijking. Als onvolwassen delinquenten, die ongelukkigerwijze over gevaarlijk speelgoed kwamen te beschikken, werd in
naam van de ‘vrije westerse wereld’ op een om zich heen grijpend socialisme ingehakt. Hoe de geschiedenis over dit optreden zal oordelen is duidelijk. En wij, Nederlanders, bevinden ons in de penibele situatie, dat wij politiek, economisch, financieel en ‘cultureel’ met het systeem, dat deze gigantische misdaden jegens Aziaten heeft bedreven, gelieerd en geallieerd zijn. Zo zelfs, dat toen ik op 8 januari 1973 het initiatief nam, tesamen met 120 andere bekende Nederlanders de regering Biesheuvel te verzoeken de Nederlandse ambassadeur in de Amerikaanse hoofdstad uit protest tegen de moordende bombardementen van Nixon op Hanoi terug te halen, men zich over deze démarche in brede kring hogelijk verbaasde. De Her Majesty's Voice-zangers van Buitenlandse Zaken meenden zelfs, dat juist tijdens een crisis Nederland op het hoogste niveau in Washington vertegenwoordigd diende te blijven. Alsof onze zaakgelastigde geen lopende zaken voor koningin en vaderland op Buitenlandse Zaken zou kunnen afhandelen! Trouwens, onze ministers van Buitenlandse Zaken voeren toch niet uit wat het parlement hun opdraagt. Zeker deed Luns dit niet wanneer hij het niet eens was met zijn parlementaire opdrachten. Telegrammen van Van Roijen aan premier en kabinet werden door Luns verduisterd, terwijl de ambassadeur en diens ondergeschikten zich verder in de Verenigde Staten bezighielden met het koeioneren en zwart maken van een journalist die hun niet welgevallig was. Fris stel, deze dienaren van hare majesteit thuis en in de vreemde! Herhaaldelijk telefoneerde ik die kritieke dagen voor Bung Karno in juni 1970 met madame Dewi in Parijs. Zij verzekerde mij, vastbesloten te zijn naar Djakarta te gaan. Zij had dit de Indonesische ambassadeur in Frankrijk bij een toevallige ontmoeting op het vliegveld Orly nogmaals meegedeeld. Zij vroeg mij als Nederlander en journalist met haar mee te willen reizen, zodat zij tenminste enige bescherming zou hebben bij aankomst in Djakarta. Dewi besefte toen nog niet in welke mate het generaalsregime mij haatte, vooral na mijn recente briefje aan Suharto.Zie pagina 410. Onverwachts werd Bung Karno vandaag vanuit Dewi's villa naar het rspad Militaire Hospitaalrspad = Rumah Sakit Pusat Angkatan Darat. overgebracht. De oude, zieke president had zich lijfelijk tegen deze ongewenste verhuizing verzet. Hij wilde in Wisma Jaso sterven, en niet in handen van de coupmilitairen. Madame Hartini werd die dag in Bogor gewaarschuwd. Rachmawati Sukarno schreef hier in Vrij Nederland het volgende over: ‘In de avond van de dag dat vader in het rspad was opgenomen ging ik,
nog niets vermoedend, naar Wisma Jaso. Daar aangekomen weigerde luitenant Sukotjo mij de toegang en deelde mij mede dat vader naar het ziekenhuis was getransporteerd. Waarschijnlijk met opzet, om mij te pesten, noemde hij niet het rspad, maar het centrale burgerlijke ziekenhuis paviljoen Tjendrawasih (rsup Tjendrawasih). Ik begrijp niet hoe iemand zo'n laaghartige streek kan uithalen. Eindelijk, om 11 uur 's avonds, arriveerden wij voor de poort van het rspad. Daar ontmoetten wij luitenant Sukotjo voor de tweede keer. Weer weigerde hij mij de toegang. Maar wij hadden toestemming van de dokter gekregen om vader te mogen zien. En na doorgezet te hebben werden wij uiteindelijk bij vader toegelaten. Deze lag half buiten bewustzijn. Ook in het rspad werd vader niet naar behoren behandeld. Op een avond ging mijn echtgenoot Tommy, die voor arts studeert, mee naar het rspad. Vader had het vrij benauwd en er was nergens een dokter te vinden. Toen trok Tommy de stoute schoenen aan en ging, steunend op de reeds verkregen medische kennis, vader onderzoeken. Hij stelde vast dat vader onmiddellijk doktershulp nodig had. Tommy slaagde erin via de telefoon een dokter te vinden, maar deze wilde alleen maar komen wanneer hij van huis afgehaald werd. Ik stond perplex dat er in het rspad geen wachtdoend geneesheer was. En wat was nu eigenlijk het nut van het team van artsen dat men speciaal voor vader gevormd had? Het was ontstellend! Later werd Tommy, tot overmaat van ramp, door de voorzitter van het team van artsen, dr. Rubiono, flink berispt voor het feit dat hij de euvele moed had gehad om vader medisch te onderzoeken. Tommy was nog niet afgestudeerd en moest met zijn vingers van de patiënten afblijven. We kregen de ontzettend akelige indruk dat men van oordeel was dat vader geen aandacht meer verdiende. Dr. Rubiono vertelde dat men bezig was om speciaal voor vader een bloedzuiveringsapparaat uit het buitenland te laten komen. Maar een collega van dr. Rubiono sprak een gedeelte van die mededeling tegen. Inderdaad was er een bloedzuiveringsapparaat in het buitenland besteld. Maar dat was al enige tijd geleden gebeurd en bovendien was het te gek om los te lopen dat men het apparaat speciaal voor vader uit het buitenland had laten komen. Dit zou een al te grote verwennerij 
zijn! De laatste uitlating deed ons pijn. Een dag vóor vaders overlijden vroeg dokter Surojo aan Tommy of hij de nacht in het ziekenhuis wilde doorbrengen om vader in de gaten te houden. Maar toen Tommy het ziekenhuis wilde binnengaan werd hem toch medegedeeld dat hij er niet mocht overnachten. Toen hij dokter Surojo's naam noemde steunde deze hem niet. Waarschijnlijk had dokter Surojo van hogerhand bevel ontvangen om zich niet verder met de zaak te bemoeien,’ aldus Rachmawati. Zover was het in het Indonesië van Suharto gekomen. Bung Karno kreeg al lang niet meer de medische verzorging die hij gewend was en dringend nodig had. Ik voorspel dat eens zal worden vastgesteld, dat het Indonesische generaalsregime Sukarno opzettelijk aan zijn lot overliet om hem vroegtijdig te laten sterven. Vandaag bereikte Dewi het bericht dat de toestand van Bung Karno zeer kritiek was geworden. Generaal Ali Murtopo, een zeer dubieuze machtsfiguur uit de onmiddellijke omgeving van Suharto en nauw gelieerd met de cia, zou in Djakarta hebben gezegd, dat Bapak om Dewi en zijn dochtertje Kartika zou hebben gevraagd. ‘Zij kan komen, als zij dat wil,’ zou Ali Murtopo volgens in Parijs ontvangen persberichten hebben gezegd. Dewi verkeerde in ernstige verwarring. De avond van de 19de juni wist zij mij in het Amsterdamse American hotel op te sporen, waar ik met mijn vriend Peter van de Wouw dineerde. Zij vroeg mij onmiddellijk nog die avond naar Parijs te komen om haar de volgende dag naar Djakarta te begeleiden. De Indonesische ambassade in Parijs had haar twee visa toegezegd. Een voor de Japanse gouvernante van Kartika, mevrouw Azuma. Het andere visum was voor mij, maar dat wist de ambassade nog niet. Dewi en Kartika zouden op Indonesische paspoorten reizen. Ik vertrok éen uur later met de auto naar Parijs maar bedacht mij toen ik al in Antwerpen was, dat ik in vliegende haast een schoudertas met kostuums was vergeten. Ik keerde naar Amsterdam terug en nam de volgende ochtend het eerste vliegtuig van de klm naar Le Bourget. Een taxi bracht mij pijlsnel naar de Indonesische ambassade, waar Dewi mij opwachtte. Toen de chargé d'affaires mij zijn kantoor zag binnenkomen schrok hij. De ambassadeur bevond zich in Kopenhagen en er diende eerst met hem getelefoneerd te worden. Zelf wilde hij de verantwoordelijkheid voor mijn visum niet dragen. Nadat de verbinding tot stand was gekomen bleek dat mijn reisdocument in Djakarta diende te worden gefiatteerd. Ik zou dus vertrekken en onderweg, bijvoorbeeld in Bangkok, alsnog een visum kunnen ontvangen. Met een Mercedes van Japan Airlines reden Dewi, Kartika, de gouvernante en ik naar Orly, alwaar op de valreep bij de gezondheidsdienst van de Air France vaccinaties voor de tropen dienden te worden gehaald. Toen wij eindelijk bij de vertrekhal arriveerden, wachtte de Japan-Airlines-manager voor Frankrijk Dewi op. Hij begeleidde ons naar een vip-room van Orly. Het toestel, een dc-8, had men allereerst met enige vertraging uit New York laten vertrekken en het had al twee uur staan wachten om Dewi en Kartika aan boord te nemen. De directeur vertelde mij, dat zo'n vertraging een honderd man grondpersoneel op de been hield, maar dat men Dewi onder deze omstandigheden een hoogst belangrijke passagier vond en haar als Japanse gaarne van dienst wilde zijn. Ik verwonderde mij over de nationale verbondenheid van Japanners onder elkaar. Probeer maar een bij de klm een faciliteit te krijgen. De manager zei ook: ‘Japan Airlines werd pas twaalf jaar geleden opgericht. Onlangs zijn wij de klm voorbij gestevend en staan thans als op vier na grootste luchtvaartmaatschappij ter wereld op de lijst.’ Ik kreeg de indruk dat men het in Japan erop aan stuurde naar de eerste plaats te dingen en de Pan American Airways te verstoten. Na aanzienlijke vertraging vertrokken wij tenslotte via Rome, Caïro,
Teheran en Nieuw Delhi naar Bangkok. Daar zou een ander toestel van Japan Airlines eveneens op Dewi en Kartika wachten opdat zij onmiddellijk naar Djakarta zouden kunnen doorvliegen. Na wat geslapen te hebben tijdens de vlucht zei Dewi: ‘Ik heb mij bedacht, dat ik het beste de Nederlandse ambassadeur in Indonesië een telegram kan sturen om zijn hulp te vragen bij onze aankomst voor jou.’ Mevrouw Sukarno seinde daarop aan Hugo Scheltema: ‘Ik heb mr. Willem Oltmans gevraagd mij te begeleiden gezien de situatie van het ogenblik stop er was geen tijd om in Parijs bij vertrek een visum aan te vragen stop zou uw bureau het ministerie van Buitenlandse Zaken kunnen waarschuwen en Oltmans willen assisteren bij aankomst vandaag stop ons toestel vlucht 711 Japan Airlines wordt om 19.00 uur in Djakarta verwacht (getekend) Dewi Sukarno.’ Tijdens de tussenlanding in Caïro wandelden wij op het terras voor transitpassagiers en zagen toevallig hoe president Nasser zijn vriend koning Hoessein van Jordanië kwam afhalen. Ná de gebruikelijke omhelzing liepen zij arm in arm naar een wachtende automobiel. Dewi herinnerde zich haar eigen bezoek met Bung Karno aan Nasser. Drie maanden later zou de Egyptische leider door een hartaanval worden getroffen. De spanningen tussen de Palestijnen en Jordanië waren hoog opgelopen. Nasser had zich zozeer ingespannen om een verzoening tussen koning Hoessein en Yasar Arafat, leider der Palestijnse guerrilla's te bewerkstelligen, dat zijn levenskracht was vervlogen. Interessant is wat premier Chou En-lai over het plotselinge einde van deze Afro-Aziatische leider, had op te merken. Hij vroeg een Egyptische delegatie, die in 1971 Peking bezocht: ‘Kunt u mij op een vraag antwoorden, die mij reeds lang heeft beziggehouden. Waarom stierf Nasser?’ Chou wilde weten hoe het mogelijk was geweest dat een man van 52 jaar zo plotseling was overleden. De delegatie mompelde iets van dat het Gods wil was geweest. ‘Laten wij niet God de schuld geven voor wat wij mensen doen,’ aldus Chou. De Chinese premier gaf tenslotte zijn eigen uitleg voor Nasser's dood. ‘Hij is gestorven aan een gebroken hart.’Mohamed Heikal, The Cairo Documents, Doubleday, 1973. Pagina 11 en 12. Bij het lezen van deze belangwekkende passage in de memoires van Nasser's intiemste vriend, Mohammed Heikal, hoofdredacteur van het regeringsblad al ahram, vroeg ik mij af of niet in sommige opzichten hetzelfde voor Bung Karno gold. President Sukarno zou in Indonesië sterven, schijnbaar verlaten en vergeten door zijn volk, met wie hij de love-affair van zijn leven had gehad. Maar laat iedereen het weten. Lichamelijk was Bung Karno uitgeput en geestelijk was hij ontroostbaar over wat er met Indonesië was gebeurd. Maar tezelfder tijd ging hij heen met een onwrikbaar vertrouwen, dat de essentie van zijn beleid en leiderschap voor Indonesië de enige juiste was geweest en dat hij eens in het gelijk gesteld zou worden. Hij nam afscheid van het leven in de geest van
wat Plato in zijn Apologieën stelde: ‘Ik zal nooit anders handelen, zelfs al zou ik er vele malen voor moeten sterven.’ In het weekblad Panorama beschreef ik iets van Dewi's achtergrondgedachten op deze vliegreis: ‘Haar gedachten dwaalden naar die dag in september, nu elf jaar geleden, dat zij het Indonesische staatshoofd bij toeval ontmoet had tijdens een theepartij in het Tokiose Imperial hotel.Opvallend is, hoe Bung Karno, toen hij in 1947 het boek Sarinah publiceerde, opgedragen aan de Indonesische vrouw (zijn vroegere verzorgster, Sarinah, uit zijn kinderjaren), een aantal pagina's wijdde aan de bijzonderheden betreffende Japanse vrouwen. “Hoe groot is de liefde van een Japanse vrouw” schreef hij toen. Er waren gelukkige jaren op gevolgd. Maar ook jaren van tegenslag en verdriet. Nu, op de twintigste juni 1970, schreven de kranten dat zij straks bij aankomst in Djakarta gearresteerd zou worden. Er waren immers aanhoudend beschuldigingen geweest van het verduisteren van miljoenen uit de staatskas door de in Japan geboren echtgenote van de Indonesische ex-president. In 1966 had Ratna Sari Dewi op Sukarno's aandringen het onrustige Djakarta verlaten om de baby die zij verwachtte in Tokio het leven te schenken.Sukarno's vierde dochter Kartika werd op 11 maart 1967 geboren, dezelfde dag dat Bung Karno zijn presidentiële bevoegdheden aan Suharto overdroeg. Zij verwachtte echter naar Indonesië te zullen terugkeren. Maar het “groene licht” hiertoe, dat Sukarno haar in het vooruitzicht had gesteld, kwam niet. De gespannen toestand in de archipel en Sukarno's uiteindelijke afzetting als staatshoofd (in maart 1967) kwamen tussenbeide. In 1968 ondernam mevrouw Dewi een poging om toch naar Djakarta terug te keren. Maar in Bangkok werd haar door functionarissen van de Indonesische ambassade aldaar meegedeeld dat zij gearresteerd zou worden, als zij naar Djakarta door zou reizen. Daarop schreef Dewi Suharto via de Indonesische ambassade in Tokio of zij mocht komen om Bapak bij te staan. Haar brief werd door de generaal genegeerd. Toch was het Dewi's wens gebleven Kartika eens op haar vaders knie te kunnen zetten.’Panorama, 16-22 januari 1971. Mevrouw Sukarno had verschillende maatregelen genomen. Twee Japanse vrienden zouden met hetzelfde toestel vanuit Bangkok naar Djakarta reizen. Zij zou niet met hen spreken en niemand zou weten dat zij er waren om Dewi te beschermen. In Djakarta zou een auto van Japan Airlines op Kemajoran op haar wachten. Indien mogelijk zou zij onmiddellijk naar haar eigen huis Wisma Jaso rijden. ‘Al mijn bezittingen zijn daar. Ook de as van mijn moeder en mijn broer Jaso,’ zei Dewi mij. Zij zou letterlijk niets van haar eigendommen, dagboeken, fotoalbums, kleren en andere persoonlijke bezittingen ooit terugvinden. Suharto liet alles weghalen en confisqueren. Het was generaal Alam Sjah die dit zaakje voor Suharto opknapte. Nu zegt de huidige ambassadeur in Den Haag, dat hij Suharto heeft voorgesteld, om Dewi haar huis terug te geven.
Dewi wil haar huis Wisma Jaso niet voor zichzelf hebben, zij wil er een museum voor Sukarno van maken. Ook pikte Alam Sjah drie automobielen van Dewi in, namelijk een groene Chrysler Imperial, nummer 777 S, een zwarte Oldsmobile, nummer B 111 S en een witte Impala, B 111 D. Intussen laat Alam Sjah er zich op voorstaan op 15 augustus 1973 de in Nederland studerende Indonesische studenten er op gewezen te hebben dat Bung Karno ‘de stichter en de grote man van hun land is geweest.’ Ik betwijfel of Alam Sjah het met dit soort draaitollerij het voor het nageslacht zal redden. Hij schijnt bovendien door Suharto binnen niet te lange tijd met pensioen te zullen worden gezonden. Dewi vervolgde tijdens onze vlucht: ‘Wanneer de militairen de hekken van mijn huis gesloten houden, dan wacht ik eenvoudigweg tot er iemand in of uit moet. Men zal mij met vuisten moeten tegenhouden. Ik wil naar mijn eigen huis. Ik ben op alles voorbereid. Suharto is niet als Bapak. Sukarno kon zijn vijanden vergeven. Suharto zint op wraak. Ik vraag mij slechts af om welke reden Suharto het gevoel heeft gekregen dat hij met Bapak een rekening te vereffenen heeft. Hij schijnt te vergeten, dat hij zijn come-back in zijn militaire carrière aan Bung Karno te danken heeft. Nasution had hem voor corrupte praktijken op een zijspoor gerangeerd. Bapak gaf hem een nieuwe kans met het commando voor de bevrijding van Irian-Barat.’ In feite had Bung Karno in 1965 de macht reeds verloren. Ik wist dit, omdat ik bijvoorbeeld een vergunning nodig had om naar het paleis te gaan. Vergeet niet, Subandrio werd gearresteerd door Suharto terwijl hij de gast was van Bapak in paleis Bogor. Bung Karno kon hier niets meer tegen doen. Ook zal Suharto nu wel woedend zijn over onze brief in Vrij Nederland. Dat stond immers gelijk met het werpen van de handschoen? Ik aanvaard het duel. Ik ga dit gevecht in met een hart van staal. Ik ben niet meer de Dewi die men van vroeger kent.’ Kartika interrumpeerde. Zij vroeg haar moeder om een tekening te maken. Dewi: ‘Ik zal een karikatuur van Suharto tekenen.’ ‘Iedereen zegt dat ik stapelgek ben om nu in het hol van de leeuw te kruipen. Maar ik voel dat ik dit moet doen. Rachma (een dochter van Sukarno uit diens eerste huwelijk) heeft mij telefonisch laten weten naar Kemajoran te zullen komen. Men zal wel trachten haar dit te verhinderen. Ik blijf in ieder geval nu in Indonesië zo lang Bung Karno leeft. Dit moet ik doen. Anders zou het schijnheilig zijn geweest dat ik in Vrij Nederland heb gezegd, dat ik bereid was Bapak mijn laatste diensten te bewijzen.’ Zij begon mij tijdens de vlucht naar Bangkok gedachten te dicteren voor een toekomstig boek over Sukarno. ‘Misschien kunnen wij hier in Djakarta aan werken,’ zei ze. Ook ontving zij in het toestel een boodschap uit Japan. Haar vrienden hadden premier Sato benaderd en verzocht zijn invloed bij de Indonesische autoriteiten aan te wenden opdat Dewi's bezoek aan Djakarta zonder moeilijkheden zou verlopen. Er zouden ook stappen zijn ondernomen bij de Indonesische ambassadeur in Tokio, generaal Ashari. Bij de tussenlanding hier werd Dewi's vliegtuig naar een bepaald gedeelte van de luchthaven geleid waar het andere toestel van Japan Airlines, van de lijn Tokio-Djakarta, reeds enige uren op haar had staan wachten. Functionarissen van de jal kwamen ons meedelen dat de Indonesische ambassade in Thailand met scherpe represailles had gedreigd indien men mij zonder geldig visum op het toestel naar Indonesië zou laten meereizen. Er was geen sprake van dat het Suharto-regime bereid was mij reisfaciliteiten te verstrekken teneinde Dewi te begeleiden of de stervende Sukarno te bezoeken. Wij namen snel afscheid en nadat de bagage was overgeladen verdwenen Dewi, Kartika, en mevrouw Azuma in het andere vliegtuig. Ik reisde door naar Tokio, waar ik op Dewi zou wachten. In Singapore werd mevrouw Sukarno door twee militaire attachés van de Indonesische ambassade opgewacht. Zij deelden haar mee, dat Djakarta ook haar geen toestemming gaf naar Indonesië te komen. Dewi antwoordde, dat zij als burgeres van Indonesië, reizende op een Indonesisch paspoort geen toestemming van de regering of van wie ook in Djakarta nodig had en dat zij dus door zou vliegen. ‘Wel mevrouw,’ antwoordde men haar, ‘wij zullen uw wensen respecteren, maar wij wijzen u erop dat wij geen verantwoordelijkheid kunnen nemen voor wat er mogelijk in Djakarta zal gebeuren.’ Dewi legde er de nadruk op dat gezien de ernstige toestand van haar man zij zich nauwelijks langer kon veroorloven te wachten. Duizenden mensen waren die avond naar Kemajoran getrokken om de aankomst van Dewi te zien. Tientallen journalisten en fotografen werden verhinderd het gebouw van de luchthaven te verlaten en de aankomst vast te leggen. Alle lichten op het vliegveld waren gedoofd. De verkeers-toren had Dewi via een steward van de jal een boodschap gezonden, dat zij haar paspoort en vliegbiljet bij de bemanning diende in te leveren. Zij weigerde en het Japanse cabinepersoneel begreep dit. Daarop kwam een nieuw verzoek van de verkeerstoren van Kemajoran. Dewi moest in het vliegtuig wachten, terwijl de andere passagiers konden debarkeren. Na enige tijd meldde zich namens de Indonesische inlichtingendienst een correct saluerende kolonel Rachman. Hij vroeg om Dewi's medewerking, opdat de autoriteiten haar veiligheid zouden kunnen garanderen. Voor Dewi was deze gang van zaken een bewijs dat men in Djakarta nog aarzelde welke status men haar moest geven. Bij de landingstrap stond een auto gereed en geëscorteerd door twee jeeps van het leger verliet men daarop langs een uitgang aan de achterzijde van een landingsbaan het vliegveld, onopgemerkt door de wachtende menigte. Kolonel Rachman wilde niets zeggen. Dewi verkeerde in grote onzekerheid. Na enige tijd veranderde haar verontrusting in paniek. Zij herkende in de duisternis de lichten van de haven van Tandjung Priok. Waarom waren zij hier? Men was immers op weg naar het militair hospitaal? Op haar vragen werd gezegd, dat deze route slechts was gekozen om te voorkomen dat men werd gevolgd. Dewi was echter pas gerust toen zij de lichten van het rspad-ziekenhuis voor zich zag opdoemen. Omdat ook hier tientallen fotografen en journalisten bij de hoofdingang wachtten werd van een zijingang gebruik gemaakt. Op weg naar Sukarno's ziekenkamer kwam een lange, slanke jongeman Dewi tegemoet. Opnieuw besefte zij hoe lang zij uit Indonesië was weggeweest. Drie jaar en zeven maanden. Het was Sukarno's oudste zoon, Guntur. Zij werd getroffen door de gelijkenis met Bung Karno. ‘Hoe is het met Bapak?’ was het eerste dat Dewi vroeg. Guntur scheen een ogenblik te aarzelen, maar zei: ‘Bapak slaapt.’ Dewi verwachtte een rustende Sukarno te zullen aantreffen. In plaats hiervan zag zij bij het binnentreden van de kamer met éen oogopslag hoe uiterst kritiek en ernstig de toestand van de president was. Een donkerrode plastic buis, waardoor men hem voedsel toediende, was in zijn neus aangebracht, terwijl de pleister, die hierbij werd gebruikt, met kennelijke nonchalance was bevestigd. Dewi voelde zich verlamd, versteend. Zij was niet in staat iets te zeggen. ‘De geluiden uit Sukarno's keel troffen mij als bijlslagen van een houthakker die een boom velt,’ zei zij later. ‘Het was zo intens triest, dat ik als echtgenote niet meer in staat was iets voor hem te doen. Sukarno's lippen waren kleurloos en schenen zo droog.’ Dewi herinnerde zich dat zij de nacht toen zij Kartika ter wereld had gebracht de wakende verpleegster zelf voortdurend om blokjes ijs had gevraagd om de droogte van haar keel te beperken. ‘Laat iemand hem toch water of ijs geven,’ zei zij tenslotte. De verpleegster in Sukarno's ziekenkamer antwoordde echter dat zij hiertoe geen toestemming van de professor had gekregen. Waarop Dewi zei: ‘Legt u dan een natte doek op zijn mond om hem enig vocht te geven.’ Maar de verpleegster zei: ‘Hij
heeft helemaal geen kracht meer om iets te drinken. Ik heb hiertoe geen permissie gekregen.’ Dewi voelde zich machteloos. Plotseling bewoog Sukarno's gezicht zich enigszins. De ogen, die geen teken van leven meer hadden gegeven, schenen iets op te leven. De verpleegster riep: ‘O, hij ontwaakt!’ Dewi, die op een sofa nabij het bed had gezeten, sprong op. Zij greep de rechterhand van Sukarno en zei tegen haar man: ‘Bapak, ik ben het, Dewi. Ik ben teruggekomen.’ Ex-president Sukarno opende zijn ogen, voor zover hij dat kon. Hij probeerde zijn hoofd naar links te draaien, naar de zijde van het bed waar Dewi stond. Maar zijn hoofd viel terug van zwakte. Hij herhaalde deze poging zeven of acht maal. Daarop openden zich zijn ogen helemaal en keek hij Dewi éen moment recht aan, en het was op dat moment dat hij haar hand omklemde. Onmiddellijk daarop sliep Sukarno weer in. In een ander vertrek besprak Dewi met de behandelende geneesheren de toestand van haar man. Men zei haar dat er geen toestemming was verleend haar in te lichten. Toen zij nog eenmaal in de ziekenkamer terugkeerde, alvorens naar het huis te gaan dat haar voor de nacht was toegewezen, hoorde zij van de verpleegster dat Sukarno in haar afwezigheid opnieuw was ontwaakt en dat hij schijnbaar iets had willen zeggen. Dewi was er zeker van dat Sukarno tegen haar had willen spreken. Zij hoopte dat de ex-president opnieuw wakker zou worden. Zij wachtte en wachtte. Maar tevergeefs. Om haar te plagen reed de haar begeleidende kolonel Rachman haar niet naar haar eigen woning, Wisma Jaso aan de rand van Djakarta, maar ergens meer dan éen uur rijden naar een villa ver buiten de stad. Bung Karno was in de vroege ochtenduren ingeslapen. Rachmawati beschreef deze momenten in Vrij Nederland.16 april 1970, in vertaling van Ernst Utrecht. ‘Gedurende het laatste etmaal dat vader nog leefde waakten zijn kinderen om beurten bij hem. Doodmoe ging ik om twee uur in de nacht even naar huis. Maar een uur later kwam de crisis en om vier uur werd ik thuis opgebeld. Omstreeks vijf uur in de vroege ochtend arriveerde ik in het ziekenhuis. Alle kinderen van vader waren aanwezig. Vader lag buiten bewustzijn. Het bleken vaders laatste ogenblikken te zijn. Hij kwam niet meer tot bewustzijn en verliet ons voor altijd. Vader is kalm ingeslapen, in het bijzijn van al zijn kinderen bij mevrouw Fatmawati, dit zijn Guntur, Megawati, ikzelf, Sukmawati en Guruh. Ook drie van de vier schoonkinderen waren aanwezig. Henny de
vrouw van Guntur, Deddy de echtgenoot van Sukmawati en Tommy mijn man. Vader is overleden. Wij kinderen hebben hem vrijwillig aan God afgestaan, om tegenover Hem verantwoording af te leggen. Vaders taak op deze wereld is beëindigd. Ook is een einde gekomen aan het grote lijden dat hij door toedoen van onverantwoordelijke elementen gedurende zijn laatste levensjaren heeft moeten ondergaan. God bevrijdde vader. Goede reis vader, goede reis; wij allen zullen u weer aan Gods zijde ontmoeten.’ Ook madame Hartini heeft in een uitvoerig artikel in De TelegraafDe Telegraaf, 28 november 1970, vertaling en bewerking Frank de Jong. de situatie van die dagen beschreven. Zij vermeldde bijvoorbeeld, hoe zij aanvankelijk diep was gekwetst, dat Mas Karno met Dewi huwde, dit voor haar zelfs geheim hield en er onwaarheid over sprak. Pas tegen het einde van zijn leven gaf Bung Karno tegenover Hartini toe, dat Kartika zijn dochter was. Hij vroeg Hartini bij die gelegenheid Dewi als haar zuster te willen beschouwen. Hartini zou haar belofte aan Sukarno gestand doen. ‘Ik vond het dan ook nogal vanzelfsprekend, dat ik aan het graf van Bung Karno hand in hand met Dewi stond,’ schreef madame Hartini later. De professor had gezegd, dat Sukarno meestal tegen negen uur in de ochtend ontwaakte. Dus begaf Dewi zich de ochtend van de 21ste juni om acht uur naar de auto, die haar naar het militaire ziekenhuis terug zou brengen. De felle tropenzon verblindde haar enigszins. Na de lange vliegreis van Parijs en een doorwaakte nacht in het ziekenhuis voelde zij zich totaal uitgeput. Toen de auto zich in beweging zette, zei haar begeleider kolonel Rachman zonder enige inleiding: ‘Bapak is niet meer...’ Dewi herhaalde deze woorden voor zichzelf. Haar hart leek stil te staan. Daarop riep zij tot de chauffeur: ‘Treuzel niet, maar rij alsjeblieft door!’ Terwijl het de avond tevoren doodstil rondom het militaire hospitaal was geweest, was het gebouw op de ochtend van de eenentwintigste juni 1970 in een luidruchtige chaos veranderd. Bapak sliep zijn eeuwige slaap. Dikwijls had hij haar gezegd: ‘Als God mij tot zich neemt, wil ik in jouw armen zijn.’ Dewi troostte zich met de gedachte dat zij tenminste nu bij hem was. In de sterfkamer ontmoette zij voor de eerste maal Sukarno's andere echtgenote, Hartini. Reeds in Parijs had Dewi zich gerealiseerd dat dit zou gebeuren. Zij had zich voorgenomen, ook ter wille van de waardigheid van haar echtgenoot, te voorkomen dat er narigheid zou ontstaan. Toen Dewi president Sukarno in 1959 leerde kennen, wist zij dat hij getrouwd was. Om die reden had Dewi's moeder zich dan ook sterk tegen haar vertrek naar Indonesië verzet. Maar Sukarno had Dewi gevraagd: ‘Denk niet aan haar (Hartini). Dan maak je jezelf alleen maar ongelukkig.’ Beide dames hadden elkaar nimmer ontmoet. Nu zouden ze als zusters hand in hand aan Sukarno's baar staan. ‘Dat zou zijn liefste wens geweest zijn,’ zei Dewi later. Volgens islamitisch gebruik is het de echtgenoten van de overledene toegestaan diens voeten met heilig water te wassen. Dewi en Hartini
stonden op dit ogenblik voor het eerst tegenover elkaar. Bijna onmiddellijk had Dewi een genegenheid voor Hartini gevoeld, ‘omdat ik op haar gezicht kon lezen hoe intens haar verdriet was...’ Het stoffelijk overschot van de ex-president werd naar haar huis, Wisma Jaso, overgebracht. Dit deed Dewi goed, want zij wist dat Sukarno dit zo gewild zou hebben. De chaos in haar huis was echter compleet. Alle deuren stonden open. Nergens waren sleutels. Iedereen scheen vrij in en uit te lopen. Niemand zei er iets van. Links en rechts werden kunstvoorwerpen door souvenirjagers gestolen. Voor Dewi's ogen probeerde iemand iets in een krant te frommelen en mee te nemen. Een dame was bezig een kleurenportret van Sukarno uit een staande lijst te halen. Dewi gaf een gil. De foto werd gered. Buiten wachtten duizenden en nog eens duizenden mensen om Bapak de laatste eer te komen bewijzen. Inderhaast had men een gordijn van de ramen getrokken om dit als sluier te leggen op de nog geopende kist met het stoffelijk overschot. Van tijd tot tijd zouden fotografen zonder toestemming te vragen deze sluier wegnemen om de overledene te kunnen fotograferen. Niemand protesteerde tegen deze onbeschaamdheid. Dewi was hier woedend over. Zij kende Sukarno's trots en zorg voor zijn persoonlijke uiterlijk maar al te goed. Inmiddels kwam het Indonesische kabinet in spoedvergadering bijeen. Besloten werd, dat Sukarno in Blitar, Oost-Java, zijn geboorteplaats, naast het graf van zijn moeder ter ruste zou worden gelegd. Dit besluit was in strijd met Sukarno's uitdrukkelijke persoonlijke wens. Altijd had hij gezegd, ook in zijn autobiografie door de Amerikaanse Cindy Adams opgetekend, dat hij in zijn tuin, in Batutulis, in de schaduw van een oude boom begraven wenste te worden, tegen een achtergrond van een rivier en glooiende bergen. Niet op een begraafplaats. Bovendien, Blitar was met de auto minstens achttien uur rijden van Djakarta, het hart van het land, verwijderd. De begraafplaats van Blitar ligt wat achteraf en is niet al te gemakkelijk bereikbaar. Moest de Vader des vaderlands in de meest afgelegen hoek van zijn land ter aarde worden besteld? Nog die zelfde avond begaven Dewi en Hartini zich naar het huis van president Suharto aan Djalan Tjendana. Tenslotte waren zij, de beide echtgenoten, in Sukarno's testament genoemd. Hierin bepaalde Sukarno dat Dewi later in zijn tombe zou komen te rusten, en Hartini in een graf naast hem.Zie Appendix XVIII. Dewi en Hartini deden een hartstochtelijk beroep op president Suharto Sukarno's laatste wens te willen eerbiedigen en hem niet
naar de begraafplaats van Blitar te laten brengen. Suharto gaf beide dames echter steeds opnieuw hetzelfde antwoord: ‘Het besluit van het kabinet ligt vast. Het spijt mij, maar hier kan thans niets meer aan worden veranderd.’ Dewi hield echter aan. Tenslotte antwoordde Suharto: ‘Ik adviseer u een verzoek te richten tot het parlement, en wanneer er besloten zou worden om uw wensen te vervullen, kan dit alsnog gebeuren.’ Aldus deze keurige generaal-president, wiens militaire carrière eens bij de koninklijke marine bijna als koksmaat was begonnen, en die nu zijn onwettig verkregen macht kon gebruiken om de weduwen van zijn voormalige hoogste superieur te beledigen en te dwarsbomen. Toen ik in 1970 bovenstaande notities in het weekblad Panorama zette wilde ik niet ook nog vermelden dat Suharto bovendien zo kasarOngemanierd, ruw. was om de dames toe te voegen: ‘En dan kunt u hem wat mij betreft weer opgraven.’ Die avond van de eenentwintigste juni stond Dewi met haar drieënhalf jaar oude dochtertje Kartika op haar arm aan de baar van haar man. Kartika trok aan Dewi's hand, alsof zij iets belangrijks had te zeggen. Het kind spreekt met haar moeder en Japanse gouvernante Japans en met de kinderen in haar Parijse fröbelklasje Frans. Vragend fluisterde het kind: ‘Papa est fini...?’ ‘Hier was ons kind,’ zei Dewi later, ‘nauwelijks drie jaar oud, van wie ik dacht dat zij niet zou begrijpen wat er om haar heen gebeurde. Maar met haar kinderlijk denkvermogen had zij toch een manier gevonden om te uiten dat zij, zonder het woord dood te kennen, begreep dat haar vader was overleden. Diens beeltenis kende zij slechts van portretten in ons Parijse appartement.’ Een opzienbarende zevenkoloms kop verscheen vandaag in De Telegraaf: ratna sari dewi kon tranen niet bedwingen ‘50 000 mensen aan Sukarno's groeve,’ aldus berichtte een bijzondere correspondent, rechtstreeks uit Oost-Java. ‘De mooie Japanse Ratna Sari Dewi stond gistermorgen stil te kijken bij het graf van ex-president Sukarno van Indonesië. Op de arm droeg ze haar driejarig dochtertje Kartika, dat haar vader nog geen 24 uur voor zijn sterven voor het eerst en het laatst zag. Toen de lijkkist onder het rood en wit van de nationale vlag in de aarde verdween, kon ze haar tranen niet langer bedwingen en huilde openlijk, samen met Sukarno's eerste vijf kinderen en zijn zuster Wardojo. Een erewacht van marine, luchtmacht, leger en van politie-eenhe-den, vuurde nog een laatste salvo af ten afscheid. Toen was alles afgelopen. Eerder op de ochtend hadden tienduizenden treurende Indonesiërs langs de route in Djakarta gestaan, waarlangs het stoffelijk overschot van het huis van zijn vierde vrouw Ratna Sari Dewi naar het acht kilometer verder gelegen vliegveld Halim overgebracht zou worden. Vaak stonden ze tien rijen dik om een glimp te mogen opvangen van de man die jaren lang voor hen symbool was geweest van nationale eenheid, onafhankelijkheid en trots. Verdrietig en huilend probeerden ze de lijkwagen aan te raken als een laatste blijk van genegenheid. Anderen strooiden bloemen op de straten waar de lijkstoet passeerde. Kreten als “Lang leve Bung Karno” klonken op. Op het vliegveld Halim werd de lijkkist van de nogal verwaarloosde legerlijkwagen in een transportvliegtuig van de luchtmacht, dat de naam “Vip nr. éen” droeg, geplaatst. Voordat het vliegtuig kon vertrekken moesten eerst twee meisjes en een jongen van de startbaan worden verwijderd. Luid gillend lieten zij zich wegvoeren. Op de begraafplaats in Blitar op Oost-Java woonden meer dan 50 000 mensen de plechtigheid bij. Soldaten met in de zon opflikkerende bajonetten zetten het met sparren omringde terrein af. Aan het graf sprak de vertegenwoordiger van president Suharto, generaal Maraden Panggabean, een kort afscheidswoord tot de dode ex-leider. De generaal, plaatsvervangend chef staf van het Indonesische leger, zei: “In naam van het Indonesische volk, de regering en het leger geef ik ir. Sukarno, die stierf op 21 juni 1970, terug aan het vaderland. Moge zijn ziel een eigen plaats krijgen naast God en mogen zijn daden en bewezen diensten een voorbeeld zijn voor ons allen.” President Suharto zelf was 's ochtends aanwezig geweest tijdens een korte plechtigheid in de villa waar Sukarno opgebaard had gelegen. Gekleed in het zwart had Suharto daar de lijkkist overgedragen aan zijn afgevaardigde bij de begrafenis, generaal Panggabean, die de kist persoonlijk tot het graf zou escorteren.’De Telegraaf, 23 juni 1970. Merkwaardig genoeg schreef De Telegraaf over de begrafenis alsof madame Hartini er niet bij was geweest. Het moet voor Sukarno's familie een troost zijn om te weten dat bijvoorbeeld de vrijheidsheld van Ghana, Kwame Nkrumah, eenzelfde lot onderging. In 1957 wist hij vrijheid voor zijn land van Engeland te krijgen. In 1966 werd hij, tijdens een bezoek aan Zuidoost-Azië, waar hij een vredespoging in Vietnam wilde ondernemen, door militairen achter zijn rug om afgezet. Hij woonde sedertdien in Guinea, als beschermeling van president Sekou Touré. In Conakry schreef hij het boek Dark days in Ghana, waarin hij een uitvoerige en gedetailleerde opsomming gaf van hoe de cia, ‘en andere organisaties van dat allooi’, staatshoofden in Afrika lieten vermoorden, afzetten en door necolim puppets vervangen. Nkrumah zette uiteen hoe door Amerikanen ‘naar verraders en quislings in ons midden wordt gezocht om met beloften van toekomstige politieke macht en omkoperij hen aan te moedigen de grond-wettelijke regeringen in hun landen omver te werpen.’ De gegevens uit Nkrumah's boek zijn verbijsterend. Op 27 april 1972 overleed de president op 62-jarige leeftijd, tijdens een medische spoedbehandeling in Roemenië. Het militaire bewind in Accra liet het stoffelijk overschot naar Ghana terugbrengen. Kwame Nkrumah werd begraven op een afstand van 400 kilometer van de hoofdstad in Nkroful, zijn geboortedorp, waar nog geen duizend mensen wonen. Coupregimes als in Ghana of Indonesië zouden zich niet kunnen permitteren om de vrijheidshelden van hun volkeren een mausoleum in het hart van het land te geven. Hun graftombes zouden populaire bedevaartplaatsen van de overgrote meerderheid van de massa worden. Toch ben ik overtuigd dat er een tijd komt dat Bung Karno's eigen wens door het Indonesische volk gerespecteerd zal worden en 
hij alsnog in de schaduw van een boom in zijn tuin te Batutulis bij Bogor zal worden herbegraven. Vandaag kondigde De Telegraaf met een zeskoloms kop aan: sukarno stierf zonder haat tegen nederland. Het blad Schreef nu bij Bung Karno's dood, ‘hij is zonder haat in het hart jegens Nederland gestorven. Integendeel, deze man was te levenslustig, te artistiek en te belangstellend om blijvend en bitter te haten. Hij had er gewoon het karakter niet voor. Bovendien heeft hij in zijn laatste, sentimentele jaren duidelijk laten merken, dat hij veel van Nederland heeft meegekregen, dat zelfs de opstandelingenleider Sukarno meer bindingen had met Nederland, dan met alle andere landen, die naar zijn politieke gunsten dongen en zijn revolutie steunden,’ aldus De Telegraaf. Het Dagblad van Coevorden noemde in een vijfkoloms kop: sukarno, de redenaar, vader des vaderlands. De eens verguisde en vertrapte Indonesische leider werd nu omschreven, als ‘het geniale woelwater van Zuidoost-Azië’. ‘Velen, vooral in Indonesië, zullen zijn verscheiden diep betreuren, anderen zullen er geen traan om laten, maar iedereen zal moeten toegeven, dat hij van Indonesië gemaakt heeft wat het nu is: een onafhankelijke eenheidsstaat met een eigen identiteit. Eveneens zal ieder moeten toegeven, dat hij de geweldige strijd om de vrijheid en onafhankelijkheid, die nagenoeg zijn hele leven in beslag heeft genomen, heeft gevoerd op een ongeëvenaarde wijze.’ ‘Een reus tussen Aziatische nationalisten,’ schreef de New York Times.New York Times, artikel door Alfred Friendly jr., 22 juni 1970. ‘Een moderne nation-builder, een diep geliefde nationale held, de werkelijke vader van het op vier na grootste land ter wereld.’ aldus het Amerikaanse weekblad Newsweek,Newsweek, artikel door Bernard Krisher, 29 juni 1970. En terwijl Luns' wens, in Schmelzer's memoires op pagina 113 geciteerd, eindelijk in vervul-ling was gegaan tekende zijn premier, Piet de Jong, in de schaduw van Bung Karno's portret en in aanwezigheid van de waarnemend Indonesische ambassadeur in Den Haag, Z.A. Samil, het condoleanceregister ter ere van de eens beruchte ‘vijand’ van Nederland. Bij toeval maakte Amnesty International dezelfde dag in Londen bekend, dat de wereld nog steeds 250 000 politieke gevangenen telde, waarvan bijna de helft, namelijk 116 000, in Indonesië in concentratiekampen opgesloten zaten op verdenking pro-Sukarno of pro-communist te zijn. Ik logeerde in het Imperial Hotel. Mijn eerste bezoek gold een oude vriend, Egbert Kunst, met wie ik op het Baarns Lyceum in de klas had gezeten en waar wij beiden de cello in het orkest hadden gespeeld. Hij was wetenschappelijk attaché op de Nederlandse ambassade. Egbert deelde mij het overlijden van de man mee, wiens persoonlijke vriendschap ik vele jaren had mogen ontvangen, en die ik het meest in mijn leven had bewonderd. Ik tekende het condoleanceregister voor Bung Karno op de Indonesische ambassade in Tokio. Sukarno's dood kwam onlangs ter sprake met Kartika, het zesjarige dochtertje van president en madame Dewi, in Villa Rajada aan het meer van Genève in de zomer van 1973. Ik zat in een kamer te werken. Kartika kwam binnen. In perfect Frans vroeg zij mij eerst of ik haar vader had gekend. Of ik wel eens in zijn huis was geweest. Toen moest ik het Merdeka-paleis in Djakarta tekenen. ‘U tekent het precies zoals Maman.’ Toen vroeg zij: ‘Denkt ú dat Bapak in de hemel is?’ Ik bevestigde dit. ‘Maar dan is hij natuurlijk in de hemel boven Indonesië.’ Zij dacht na. ‘Ik wil hem een brief schrijven en dan laat ik die in het paleis in Djakarta neerleggen, zodat hij hem kan lezen. ‘C'est une bonne idée, n'est ce pas?’ Over Dewi's wel en wee maakte ik mij die dagen in Tokio zorgen. Collega Bernard Krisher, Newsweek-correspondent in Japan, die een kennis van haar was, zei: ‘Ik denk dat het Suharto-regime haar geen haar zal krenken en haar zal laten blijven zo lang zij wil.’ Krisher had zojuist een langdurig bezoek aan Indonesië gebracht, juist toen in Amsterdam de Open Brief van Dewi in Vrij Nederland verscheen. Het stuk werd in Indonesische kranten geciteerd en als interview met mij gepresenteerd. ‘Jij wordt nu in Indonesië werkelijk gehaat,’ aldus Krisher.Laat ik zeggen het als een eer te beschouwen door dit regime in Djakarta op de lijst van zijn vijanden te zijn bijgeschreven. ‘Iedereen sprak over jou, behalve Suharto zelf. Ook Adam Malik vroeg zich af, wat er in je gevaren kon zijn,’ aldus mijn Amerikaanse collega. Krisher vervolgde: ‘Dewi - en dat is het bijzondere van haar - liegt nooit. Zij vertelt alleen 75 percent van wat zij denkt of weet.’ Wanneer Nobelprijswinnaar Daniel Bovet er in zal slagen het serum uit te dokteren, waar hij in zijn Romeinse laboratorium mee bezig schijnt te zijn, om bij inspuiting een mens niet zoals nu 5, 6, misschien 8 percent van zijn hersenen, maar 50 percent te laten gebruiken, dan zal wellicht eens een tijd aanbreken, dat het menselijke denken de hele waarheid zal kunnen gaan bevatten en omvatten! Krisher vervolgde: ‘Dewi wordt in Indonesië nog wel bemind. Ook Suharto vroeg naar haar. Mevrouw Suharto wilde zelfs weten of zij nog even mooi was als toen.’ Krisher's mededelingen over de warme gevoelens van het echtpaar Suharto ten opzichte van Madame Dewi leken mij onwaarschijnlijk, temeer daar juist in die dagen haar aanval op het regime in Djakarta circuleerde. Maar Suharto slaagde er wel meer in om pientere informatie aan Newsweek kwijt te raken. Krisher: ‘Wenst Indonesië nu, ná de val van Sukarno, het ontvangen van Amerikaanse hulp te hervatten?’ Suharto: ‘Wanneer de Verenigde Staten bereid zouden zijn ons te assisteren bij het stabiliseren van onze economie, zullen wij gaarne zulke hulp ontvangen.’ Krisher: ‘Hoe zal die hulp worden gebruikt?’ Suharto: ‘Het was de pki die stagnatie veroorzaakte bij de produktie van voedsel, kleding en medicijnen - precies de zaken die de mensen het meeste nodig hebben om te kunnen leven - en wij moeten allereerst deze sector weer op gang brengen.’ (Etcetera.) Krisher: ‘Wat voor maatregelen denkt u te nemen tegen corruptie op grote schaal die in de regering bestaat?’ Suharto: ‘Corruptie bestaat in welk land, waar ook, maar natuurlijk zullen wij ons best doen hier corruptie te elimineren door onze regering beter te organiseren onder andere met beter toezicht en door efficiëntere werkmethoden. Tegelijkertijd zijn wij van plan stappen te ondernemen teg en mensen die slechts aan hun eigen privé-belangen denken.’ Bernard Krisher verzekerde mij, dat de generaal gedurende enkele uren dat zij hadden gesproken, steeds met ontzag aan zijn voorganger had gerefereerd en hem Bung Karno had genoemd. ‘Wanneer wij Bung Karno voor de pki wilden waarschuwen,’ aldus Suharto, ‘dan antwoordde hij: “Jullie begrijpen er niets van. Bemoei je nu maar met je werk.” Maar Bung Karno was naïef ten aanzien van communisten.’ Onbegrijpelijk, dat Suharto iets zo onzinnigs debiteerde. Hij, Suharto, willig werktuig van de necolim-belangen, de cia, Wallstreet en andere plunderaars van Indonesiës rijkdommen en welvaart, moet nodig Sukarno ervan beschuldigen de dupe te zijn geweest van communistische machinaties. Toen Suharto in 1927 nog een jongetje wasSuharto werd op 8 juni 1921 enkele kilometers buiten Djokjakarta op Midden-Java geboren. ontmoette Bung Karno in de omgeving van Bandung een kleine boer, Marhaen. De man liep met een patjulSchoffel, landbouwwerktuig. op het land. Sukarno, zelf een jong ingenieur en afgestudeerd aan de Technische Hoge School in BandungBung Karno ontving op 25 mei 1926 de ingenieurstitel aan de Technische Hoge School in Bandung. vroeg de onbekende boer: ‘Van wie is die patjul?’ ‘Van mij.’ ‘En die tjikar?’Karretje, wagentje. ‘Ook van mij.’ ‘Heb je land?’ Ja, de boer had een klein stukje grond. ‘Dan ben jij bezitter!’ riep Bapak uit. Bung Karno plaatste deze Westjavaanse boer, Marhaen, als centrale figuur in de Indonesische maatschappij, zoals hij die wilde opbouwen. Daar stamt Sukarno's term ‘marhaenisme’ van af, de symbolisering van de onderdrukte massa in een agrarisch land als Indonesië, toen dus nog Nederlands-Indië. Met zijn marhaenisme was Sukarno een voorloper en niet een volgeling van Mao Tse-tung, zoals Amerikaanse publikaties het hebben voorgesteld. Al in de twintiger jaren was Sukarno tot de conclusie gekomen, dat de proletariër, als onderdrukte arbeider in de Westeuropese industriële maatschappij, als de niet-bezitter van produktiemiddelen in een andere positie verkeerde dan de Aziatische boer of visser. De boer in Azië had een patjul, een tjikar en een klein stukje grond. Maar hij leefde en arbeidde onder de druk van de koloniale overheersing. Hij kon niet vooruitkomen. De grote cultuurondernemingen waren zijn almachtige concurrenten. Het marxistische ‘proletariërs aller landen verenigt u’ was niet blindelings van toepassing in Azië. Sukarno zocht een ander symbool, een Aziatisch symbool. Hij schiep het marhaenisme. Suharto, in wiens huis geen boek te vinden is en die helaas ongeletterd genoemd mag worden, begreep niet waar Bung Karno in 1965 mee bezig was. Voor Sukarno was de liberale, van Europa geïmiteerde en overerfde democratie, vastgelopen. Zoals hij zijn ministers en medewerkers in 1959 voorhield: ‘Heren, de Indonesische Revolutie is in haar sociaal-economische fase beland. Het volk, de boeren en de arbeiders, de werkende klasse eist terecht economische verbetering. Wij kunnen niet voortgaan op de oude weg van liberale democratie waarbij wij onze tijd verdoen met kibbelen en vechten onder elkaar. Wij moeten in Indonesië een werkdemocratie vestigen, een democratie die geleid is, waarbij men samen aan de werktafel zit en samen aan de eettafel zit. Wij behoren nu werkelijk éen familie te zijn.’ En tot het leger zei Bung Karno: ‘Waarom wantrouwen jullie de communisten? Waarom vechten jullie tegen de pki? Wij horen bij elkaar.’ En zoals Roeslan Abdulgani zich herinnert zei Bung Karno tegen de pki: ‘Waarom vechten jullie tegen de Islam? Hebben zij dan geen recht van overtuiging?’ Sukarno wilde Indonesië moderniseren op basis van de nog altijd in de desaPlattelandsdistrict, dorp. levende zeden en gewoonten. Hij wilde de levende democratie in desa-verband, met zijn gotong rojong en musjawarah, op nationaal niveau doortrekken en aan internationale maatstaven toetsen. Hij wees er in de zestiger jaren op, dat
de bevolking van Indonesië van 75 tot 90 miljoen mensen was gestegen.In 1973 wordt de bevolking van Indonesië op 125 miljoen geschat. Ná China, India, de Sowjet-Unie en de Verenigde Staten heeft Indonesië het grootste inwonersaantal. Hij noemde dit een waarschuwing, een klop op de deur. Hij wilde transmigratie bevorderen, de bevolking van Java naar minder dichtbevolkte gebieden spreiden. Hij streefde naar de intensificatie van de landbouw. Hij kondigde in 1961 een progressieve landhervormingswet af. Hij wenste geen massale dollar- of roebelinjecties, die Indonesië alleen maar opnieuw van het buitenland afhankelijk zouden maken. Hij wilde geen schijn-welvaart, maar probeerde een bescheiden industrialisatie door te voeren. De politicus Sukarno streefde met hart en ziel naar een samenbundelen van alle nationale krachten, de nationalisten, de Islamieten, de Marxisten en de generaals! De coupleiders van 1965 konden en wilden Sukarno in zijn nasakom ideaal niet volgen. Zij staarden zich blind op bepaalde aspecten van de ontwikkeling in Indonesië, waarbij vooral de toenemende kracht en macht van de pki hen grote zorgen gaf. De stijgende invloed der communisten was niet Sukarno's wens. Noch zijn werk. Het was het onvermijdelijke gevolg van de incompetentie en lamlendigheid van de tegenkrachten, die een gemakkelijker uitweg uit de moeilijkheden zochten, door zich voor de voeten van het dollarkapitalisme te grabbel te gooien. Zoals een hooggeplaatste Indonesiër het onlangs noemde: ‘Als bedelaars trekken wij nu langs de hoofdsteden der rijke landen om steeds meer leningen en investeringen te zoeken, waarbij ons arme land zich dieper en dieper in de schulden heeft gestoken, waar wij nooit meer uit zullen kunnen komen.’ Sukarno die er door Westerse critici altijd weer van werd beschuldigd ondanks diens ingenieursdiploma, niet te kunnen optellen of aftrekken, had in twintig jaar regeringsbeleid en een staat van oorlog met Nederland over Irian-Barat, een totale schuld in buitenlandse valuta van 2,3 miljard dollars opgelopen. Suharto die aan de militaire confrontatiepolitiek met Maleisië onmiddellijk een einde liet maken en in plaats daarvan voor miljarden dollarleningen uit het Westen en Japan lospeuterde, vermeerderde de nationale schuld van Indonesië in zeven jaren regeringsbeleid van 2,3 miljard tot ruim 7 miljard dollars. Dit zonder een buitenlandse oorlogstoestand! Maar dit zijn aspecten van het Suharto regime waar men begrijpelijkerwijs voorlopig in de necolim pers nog wel weinig of niets over zal lezen. En, dan was er Amerika's super geheime divisie van 18 000 man, de cia, waarvan éen-derde van het personeel onder het Directorate of Plans zich dag in dag uit bezighoudt met het beramen van door Washington noodzakelijk geachte subversieve activiteiten in alle hoeken en gaten van de planeet, tot een poging in 1949 om de regering van Albanië omver te werpen toe. Hoe schadelijk dit soort uitwassen in een democratisch bestuurde samenleving kan zijn heeft het Watergate-proces bewezen, waarin tal van voormalige cia-personages hun diensten aan het Witte Huis hadden aangeboden ten einde een Democratische verkiezingsoverwinning te helpen onmogelijk te maken. Zelfs het lidmaatschap van de commissie uit het Congres die de activiteiten van de cia zogenaamd moet controleren is geheim. Het budget is geheim
en wordt weggemoffeld in begrotingen van verscheidene departementen, welke methode zelfs in strijd is met Artikel I, Sectie 9, Clausule 7 van de Amerikaanse Grondwet, zoals Jeremy J. Stone, directeur van de Federatie van Amerikaanse Wetenschapsmensen onlangs nog heeft aangetoond. Stone schreef bijvoorbeeld: ‘Het belangrijkste is misschien wel, dat het Directorate of Plans van de cia is opgezet om dingen te doen, welke ons democratische regeringssysteem zeer waarschijnlijk niet zou goedkeuren als zij er over geïnformeerd zou zijn. De daden van dit Directorate of Plans kunnen daarom zelfs niet besproken worden omdat de regering zelf bang is en zich ervoor schaamt om deze zaken naar buiten bekend te maken.’ Dat was dan de club waar de subversieve generaals in Djakarta mee in zee gingen om de vader des vaderlands kwijt te raken. Intussen ging mijnheer Suharto vrolijk verder met Bernard Khrisher van Newsweek op de mouw te spelden dat Bung Karno naïef was geweest en niet goed had begrepen, wat hij precies aan het doen was bij het vestigen van zijn nasakom-bestuur in Indonesië! Ook Bernard Krisher had Suharto gevraagd, zoals ik het in mijn nos-televisie-interview in 1966 had gedaan, of hij een terugkeer van de pki vreesde. Suharto: ‘Zoals u weet zal communisme vooral in die gemeenschap floreren waar de economie er slecht voorstaat. Om die reden willen wij de Indonesische economie zo snel mogelijk weer op poten helpen. Wanneer het volk van Indonesië welvarend zou worden en de welvaart goed is, dan zullen de communisten natuurlijk nooit een kans hebben om terug te keren. Men kan communisme slechts met succes bestrijden wanneer men een krachtige tegenideologie bezit. Het Indonesische volk handhaaft de (door Sukarno ontworpen en gestichte) PantjasilaZie Bung Karno's The Birth of Pantja Sila, van 1 juni 1945, Toward Freedom and the Dignity of Man. Department of Foreign Affairs, Djakarta, 1961. Hoofdstuk 1. - de vijf grondbeginselen van de Indonesische staat, waarin in beginsel geloof in God is opgenomen. Maar natuurlijk zal de Pantjasila tegelijkertijd moeten bewijzen dat het in staat zal zijn welvaart en rijkdom aan het volk te brengen. Wanneer dit niet het geval is zal het communisme opnieuw de kop opsteken. Vandaar dat wij de toestand zo snel
mogelijk zullen moeten verbeteren.’Newsweek, 5 september 1966. In strijd met de feiten en zeer schijnheilig bleef Suharto de pki de schuld geven van de noodzaak voor zijn regime om Amerika om massale dollarinjecties te vragen. Sukarno, die toen hij hiermee begon nog formeel het staatshoofd van Indonesië was, ergerde zich groen en geel aan het gedaas van zijn eerste klasse vechtjas-generaal, die plotsklaps de staatsman wilde uithangen. Suharto leurde om geld bij dezelfde regeringen die zich volledig hadden ingezet om Bung Karno's idealen met man en muis te doen vergaan. Wat Suharto deed was in flagrante strijd met wat Bung Karno eervol en acceptabel achtte. Voorlopig blijft de vraag onbeantwoord, of het keren van het links georiënteerde getij naar de behoudende, neo-kolonialistische en neo-imperialistische leidraad van Suharto een werkelijke lotsverbetering voor de Indonesische massa betekent, zoals het huidige regime de wereld wil doen geloven. De uitkomst van deze wedloop zal men over tien jaar met zekerheid kunnen vaststellen. Mijn analyse blijft dat het generaals interregnum voor Indonesië een moeilijk te overkomen ramp voor het land zal blijken te zijn geweest. Men herinnere zich, dat China ook enige decennia onder een generaalsregime is gebukt gegaan alvorens de massa in staat was haar krachten te verzamelen om de door Washington, en andere rijke landen, gesteunde generaals te verdrijven en een bewind van, voor en door het volk te vestigen. Robert S. McNamara, president van de Wereldbank in Washington D.C., wees er in zijn rede voor de Board of Governors van 25 september 1972 op, dat de Derde Wereld-landen (de Bandung-groep) momenteel meer dan 70 miljard dollars schuldig waren aan de club van rijke landen. Dit betekende, dat de armen in de wereld, die nog aan de opbouw van een sociaal-economisch verantwoorde maatschappij moeten beginnen, bij voorbaat reeds gebukt gaan onder een last van 7 miljard dollar per jaar, die zij de rijke landen op deze schuld moeten afbetalen. De totale uitzichtsloosheid in dit labyrint van schulden voor de nefos-landen is duidelijk. Sukarno wilde nation-builder zijn en een minimum aan lasten en schulden aan het buitenland torsen. Suharto bestaat van de schenkingen, leningen en nieuw aangegane lasten en verplichtingen, waarbij komende generaties van Indonesiërs de toekomst slechts met de grootste zorgen kunnen ingaan. Zij zijn het die aan de bijna niet te dragen schuldenlasten een mouw zullen moeten zien te passen. Waarbij mij nogmaals de situatie in China voor ogen staat, een land van honderden miljoenen zich naar een moderne samenleving ontwikkelende mensen, dat aan haar opbouw arbeidt en zwoegt zonder dergelijke fabelachtige en onoverkomelijke schulden aan het buitenland, noch in dollars, noch in roebels. Zelfs Henry Kissinger verkondigde in het eerste jaar, dat hij president Nixon op het Witte Huis assisteerde, dat ‘revolutionairen zelden op de eerste plaats door materiële overwegingen worden gemotiveerd.’ ‘Het zijn niet materiële drijfveren, die een man er toe brengen zijn leven te riskeren of zichzelf bloot te stellen aan de onzekerheden van een revolutionaire strijd.’ Kissinger vervolgde: ‘Indien Fidel Castro
of Sukarno voornamelijk geïnteresseerd zouden zijn geweest in economische vraagstukken, dan zouden hun talenten hen een briljante carrière hebben verzekerd in de samenlevingen die zij omver wierpen. Wat voor hen juist him opofferingen waard was, was een visie op de toekomst - of een jacht naar politieke macht. In de ogen van revolutionaire leiders is de veelbetekenende werkelijkheid de wereld die zij trachten te scheppen en niet de wereld, die zij trachten te overwinnen.’American Foreign Policy, Three Essays. W.W. Norton, New York 1969. Hoofdstuk 3, pagina 39. Zonder dat ik het hier en détail met hem eens ben gaf Kissinger toch enigszins aan welk wanbegrip er in de meeste rijke westerse landen heerst inzake het bijna spreekwoordelijk geworden gebrek aan economische belangstelling van revolutionaire leiders in de Derde Wereld. Natuurlijk is Henry's rationalisatie een beperkt westers antwoord op de werkelijke situatie waar Indonesië en Sukarno zich in de jaren 1945-1965 voor geplaatst zagen. Ook gaat zij voorbij aan een wezenstrek van Castro's of Sukarno's persoonlijkheid, namelijk, dat zij een absoluut niet materieel gerichte persoonlijkheidsstructuur hadden. Privé leefde Sukarno in alle eenvoud. Hij omgaf zich uitsluitend met groot ceremonieel en uiterlijk vertoon, inbegrepen het veelbesproken bloemperk van decoraties op zijn uniform, als hij namens Indonesië, namens land en volk, naar buiten optrad. Dan maakte hij de indruk van een oosters vorst, of zoals werd gezegd van een sultan. Hij was gesteld op stipt protocol. Er dienden volksliederen te worden gespeeld en erewachten aangetreden te staan. Maar daar kunnen wij ook van meepraten met onze Gouden Koets of pracht en praal bij staatsbezoeken. Naast pompeus optreden oude-stijl bij officiële plechtigheden en gebeurtenissen trad steeds een markante innerlijke eenvoud bij de persoon van Bung Karno aan de dag. Zoals ook uit tal van kleine voorvallen in dit boek is gebleken. Als een buitenlandse industrieel hem vroeg of hij een geschenk mocht aanbieden, dan vroeg Bung Karno nooit iets voor zichzelf. Dan bedacht hij iets voor het land. Zo liet hij een Italiaanse zakenman een beeld van de Javaanse vrijheidsheld Dipa Negara financieren, dat nu op het Merdekaplein in Djakarta staat. Zelf tekende hij het ontwerp. De Italiaan liet hem in Parijs een aantal miniatuurontwerpen zien om een keuze uit te maken. Bung Karno besloot met éen oogopslag. Ik ben mij terdege bewust, dat critici mijn weergave van aspecten van die andere Sukarno, aspecten die men vanwege de langdurige koude oorlogtoestand tussen Nederland en Indonesië zo schromelijk veronachtzaamd heeft, als te rooskleurig, eenzijdig en idealistisch zullen doodverven. Dan sluit ik maar aan bij wat Friedrich Engels zei: ‘De geschiedenis is misschien wel de wreedste van alle godinnen.’ Ik bleef in de Japanse hoofdstad op madame Dewi wachten. Tot ik van een vriendin van haar vandaag een boodschap ontving haar onder de naam Mrs. Kobyashi Toshiko op nummer 82943 in Djakarta op te bellen. ‘Banak looked terrible’ ‘Did he see Kartika?’ vroeg ik. ‘Nee, maar ik vertel iedereen, dat hij haar wel heeft gezien.’ Dewi zei, dat het regime haar goed behandelde. De autoriteiten hadden te kennen gegeven haar te willen ondervragen over de coup van 1965. Zij had gezegd gaarne bereid te zijn mee te werken. Zowel zijzelf als Kartika werd overal herkend. Mensen waren hartelijk en aardig voor hen, dromden samen en wilden sympathie met het heengaan van Bapak betuigen. Dewi zei nog minstens 100 dagen in Indonesië te zullen blijven en ik besloot dus niet langer op haar in Tokio te wachten en keerde via de pool naar Nederland terug. Intussen stapte De Telegraaf vandaag in een exclusieve reportage weer eens over van de ‘mooie Japanse Ratna Sari Dewi’ ten tijde van de begrafenis van Sukarno acht dagen eerder, op ‘de kijvende weduwen om de erfenis van Sukarno’. Ook kringen uit het Japanse nachtleven, waarin Dewi vroeger zou hebben verkeerd, hadden een Telegraaf-verslaggever toevertrouwd, dat zij nooit hadden begrepen wat de Indonesische president in dit meisje had gezien. Redacteur Frank de Jong begeleidde dit artikel uit Japan met een stuk getiteld: miljoenendans in djakarta. Alle weduwen van Bung Karno zouden thans in een gevecht op leven en dood om Sukarno's miljoenen gewikkeld zijn. Iedereen die enigszins geïnformeerd was wist, dat als de voormalige president aan éen ding beslist niet had gedacht, het de kwestie van vermogens in buitenlandse banken opstapelen was geweest. Hij was in gevangenschap zo arm, dat Emile van Konijnenburg verschillende malen tijdens reizen naar Indonesië stappen heeft moeten nemen om de financiële druk te helpen verlichten. Vandaag verschenen opnieuw berichten in de pers, dat madame Dewi in Djakarta op beschuldiging van corruptie werd vastgehouden. Ik was ongerust. Ik belde haar bij Sukmawati Sukarno in Djakarta op, bij wie zij logeerde. Ik vroeg haar of ze toestemming gaf een tweede
Open brief aan Suharto te publiceren waarin tal van nieuwe gegevens over de situatie in Indonesië onder Suharto zouden worden publiek gemaakt. Wetende dat ons gesprek zou worden afgeluisterd, leek mij dit verkapte dreigement voldoende voor de autoriteiten in Indonesië, om te beseffen, dat Dewi, ook al zou men haar vasthouden, zeker in staat zou zijn, internationaal nieuwe moeilijkheden voor het regime te veroorzaken door meer onaangename informatie wereldkundig te maken.Alhoewel ik in het bezit ben van de volledige tekst van het bedoelde artikel, ben ik niet vrij deze op te nemen. ‘Dat is zeer toegewijd van je,’ aldus madame Dewi, ‘maar ik geloof niet, dat het op dit moment al nodig is.’ Zij vertelde geen brieven en telegrammen te hebben ontvangen, maar verwachtte binnenkort Djakarta te verlaten. De persberichten bleken loos alarm te zijn. Later, in Genève, toonde Dewi mij een volledige set van door de Indonesische geheime dienst afgeluisterde telefoongesprekken, waaronder ook het hierboven vermelde gesprek vanuit Tokio. Inlichtingenofficieren hadden overigens geen onverstandige commentaren in de kantlijn bijgeschreven. De snelste manier om Indonesische geheime staatspapieren te bemachtigen is om met rondreizende Indonesische uitgevers lopende contacten te onderhouden. Zo dacht de uitgever Masagung van P.T. Gunung Agung bijvoorbeeld, dat wanneer hij mij maar zou wijs maken, dat hij een boek van mij wilde uitgeven, ik hem inzage zou geven in mij ter beschikking staande gegevens. Masagung en Ujeng Suwargana zijn in bovengenoemde categorie misschien wel de belangrijkste Indonesische verspreiders van geselecteerde ‘documenten’. In ieder geval bezat Dewi een volledig dossier. De Amerikanen en de cia hebben onmiddellijk na Suharto's machtsovername gezorgd dat het generaalsregime in Djakarta over de modernste elektronische communicatie-spionagecentrale in Zuidoost-Azië kwam te beschikken. Niet te verwonderen, want ook president Nixon liet zich in een onbewaakt ogenblik ontvallen: ‘Suharto is our boy!’ Ik laat madame Dewi hier zelf uitvoerig aan het woord, omdat zij mij duidelijk de situatie uiteen heeft gezet welke praktijken door het regime-Suharto werden aangewend om haar en dus indirect de vroegere president, Bung Karno, in een zo kwaad mogelijk daglicht te zetten en in diskrediet te proberen te brengen. ‘Iedere Indonesiër weet maar al te goed,’ zo zei Dewi mij, ‘dat toen ik als 19-jarige vrouw voor het eerst naar Indonesië kwam, ik een aantal jaren volledig op de achtergrond ben gehouden. Dit betekende, dat mij op geen enkele wijze werd toegestaan in contact te treden met vooraanstaande kringen in de society. Pas later ben ik geleidelijk aan geïntroduceerd. Er bestond echter een soort ongeschreven wet onder Indonesiërs om mij niet te accepteren om de eenvoudige reden, dat ik buitenlandse was. Er was letterlijk geen mens, die mij ook maar enigermate tegemoet kwam. Ik diende altijd op mijn uiterste qui vive te zijn om vooral geen fouten te begaan, waarvoor ik kon worden bekritiseerd. Toen ik in 1959 voor het eerst naar Indonesië reisde, waarschuwde een Japanse kennis mij, om mij vooral als een pop gedwee te gedragen wilde ik mijzelf niet in gevaar brengen. Mij werd
geadviseerd te doen alsof ik niets hoorde, niets zag en vooral ook niets had te zeggen. Ik ben echter iemand, die grote waarde toekent aan rechtvaardigheid en eerlijkheid in het leven. Ik heb dan ook nooit enige rust in Indonesië gehad. Steeds leefde ik in onrust. Steeds diende ik mij met angst af te vragen wat er zou kunnen gebeuren en wat men mogelijk tegen mij zou kunnen ondernemen. De situatie was uiterst precair waardoor ik tegelijkertijd mij zeer bewust werd van de gevaren die mij omringden. Ik geloof om deze redenen mij in een positie te bevinden om de tactiek van mijn vijanden te kunnen bespreken. Ik weiger langer het slachtoffer van him verdraaiingen en intriges te zijn. Ik had nooit kunnen denken mijn jaren als jonge vrouw tussen zoveel smerige zaken en oneerlijke manipulaties te moeten doorbrengen. Bovendien, waarom zou een mens zich dit allemaal moeten laten aanleunen en de indruk wekken machteloos te staan tegenover de leugens die in onze samenleving ronddwalen. Men is nu eenmaal geneigd te geloven wat men wenst te geloven. Wat nauwelijks betekent, dat de informatie welke men het publiek voorzet ook daadwerkelijk op waarheid berust. Terwijl men in onze dagen ogenschijnlijk wordt overstroomd met nieuws en televisieprogramma's, wordt in feite de publieke opinie opzettelijk gemanipuleerd om de belangen te dienen van de belangengroepen die aan de touwtjes trekken.’ ‘Is het geen feit, dat al deze beschuldigingen die thans vanuit Djakarta tegen mij worden verspreid slechts de verzinsels zijn van hen, die zelf hun handen bevuilden en de aandacht van corrupte handelingen van zich af willen leiden? Is het niet waar, dat al deze acties tegen mij slechts bedoeld zijn om indirect mijn man te beschuldigen? Is het niet waar, dat men dit doet om de aandacht van het volk af te leiden van de wantoestand in Indonesië van het ogenblik?’ ‘Corruptie in het huidige Indonesië kwam eigenlijk voor het eerst onder mijn aandacht door een verslag in Sinar Harapan van 13 april 1968: “Generaal-majoor Sugih Arto,” aldus het blad, “heeft op een persconferentie meegedeeld in verband met de vorming van een speciale anti-corruptieploeg van het openbaar ministerie (tok), dat “men er zich niet mee bezig diende te houden of personen die corruptie hadden bedreven op belangrijke posten zaten of niet.” tok zou alle vormen van corruptie uitbannen. Op 2 december 1968 publiceerde hetzelfde blad een artikel “Corruptie en de president”, dus over Suharto. Het blad meldde: “Professor Selo Sumardjan heeft sterk de aandacht getrokken door te verklaren, dat er corruptie bestaat tot in de hoogste regionen van de regering.” Professor Selo werd daarop ondervraagd door de procureur-generaal. “Een politiek van uitroeien van corruptie,” aldus het blad, “dient te worden gezien als belangrijke maatregel bij de opbouw.” Batubara, lid van het parlement en het voorlopig volkscongres, heeft reeds een voorstel ingediend om een onderzoek te laten instellen naar de persoonlijke administratie en structuur van de regering... Het volk vraagt zich af en protesteert tegen hoge functionarissen, die in luxe leven op een salaris, dat nauwelijks voldoende is voor tien dagen van de maand, terwijl dit geschiedt ten koste van het lijden van de bevolking in haar ge-heel,” aldus Sinar Harapan. Op 3 december 1968 schreef Sinar Harapan, dat professor Selo Sumardjan tenslotte de verklaring had afgelegd: “Ik heb niet de woorden “topautoriteiten” (hoogste regionen) gebruikt in de letterlijke zin des woord, maar meer als algemene uitdrukking.”’ Dewi vervolgde: ‘De tweede maal kwam corruptie onder mijn ogen toen op 10 augustus 1969 werd gemeld, dat een zekere Santoso door autoriteiten van de Japan Metropolitan Police Office werd gearresteerd op verdenking van verduistering ter waarde van 260 miljoen yen (ruim 2½ miljoen gulden) in verband met de invoer van machines voor de produktie van synthetische rijst. De transactie bedroeg in totaal 900 miljoen yen (ongeveer 9 miljoen gulden) hetgeen wil zeggen dat een commissie van 35 percent zou zijn opgestreken. In parlementaire kringen heeft men deze zaak verder laten rusten. Intussen is de corruptie in Indonesië gestadig toegenomen. Het wordt steeds moeilijker om aan te tonen, dat Suharto's eigen handen schoon zijn. Misschien is het tot dusverre gelukt, de aandacht van de nieuwe president af te leiden en die op anderen te vestigen, maar deze tactiek zal steeds moeilijker worden. Achterdocht en wantrouwen onder het Indonesische volk groeien met de dag.’ Dewi vervolgde: ‘Momenteel (in 1970) wordt vanuit Indonesië met een vinger naar mij gewezen als verdacht bij het verduisteren van nationaal bezit. Als burgeres van dat land wens ik duidelijk te maken, dat ik als steeds bereid ben mede te werken om corruptie uit het verleden te helpen ophelderen, omdat ú immers zegt deze thans te willen onderzoeken. Een berucht geval is bijvoorbeeld de malversaties rond de levering van schepen aan Indonesië door Japan. Altijd weer wordt mijn naam bij deze miljardenzwendel gesleept, terwijl zij plaats vond ruim éen jaar voor ik Sukarno (in 1959) ooit van mijn leven had ontmoet. En een zekere heer Helmi, die de leiding schijnt te hebben bij het door het slijk halen van mijn naam, is sedert jaren zelf grootscheeps betrokken geweest bij corruptie. Ik weet, dat hij indertijd werkte als spion voor grote Japanse firma's en er goed voor werd betaald. Ik zou hem wel eens willen ondervragen over zijn bemoeiingen met de Fuji Wagon Company die failliet ging nadat Helmi had bemiddeld bij de aanbouw van een brug over de Musi rivier. Ook zou ik onderzocht willen hebben wat zijn rol is geweest bij de invoer van jeeps van de Toyota Automobile Company. Of zijn rol bij het zogenaamde Lampong Agricultural Development Project behandeld door de Toshiba Company. ‘Waarom vraagt de regering Suharto niet aan de regering in Tokio om een volledige lijst van de bedragen betreffende alle handelstransacties tussen Japan en Indonesië in verband met Oorlogsherstelbetalingen tussen 1959-1966, de jaren dat ik zelf in Indonesië ben geweest? De ministeries van Buitenlandse Zaken en Financiën in Tokio zullen die zeker willen verstrekken. Waarom onderzoekt men deze bedragen niet éen voor éen?’ Dewi had mij bovendien gezegd, dat indien de regering Suharto haar voor de openbare aanklager zou willen horen bij een onderzoek naar zogenaamde corruptie, zij de aanwezigheid van de volgende personen als getuigen zou verlangen: Generaal Ibnu Sutowo, Generaal-majoor Alam Sjah, Sultan Hamengku Boewono ix, Adam Malik, Generaal-majoor Rukminto, voormalig ambassadeur in Tokio, Generaal-majoor Achmad Yusuf, Generaal-majoor Sarbini, Generaal-majoor Azis Saleh, Frans Seda, voormalig minister van Financiën, Generaal-majoor Ashari, voormalig ambassadeur in Tokio, Generaal-majoor Sukendro, Mr. Bram Tambunan, zakenman, Mr. Hashim Munan, zakenman, Mohammed Hassan, voormalig minister voor Bankwezen. Er werd helemaal niets tegen madame Dewi ondernomen. De praatjes van zogenaamde volksvertegenwoordiger Helmi of in de kranten in binnen- en buitenland, bleken slechts een feu de paille. Wanneer De Telegraaf een oorlogje van dit kaliber voert kan Elseviers nooit achterblijven, ook al meent mijnheer Ferry Hoogendijk, dat De Telegraaf rechts en Elseviers ‘maar een beetje rechts zou zijn. Er staan in De Telegraaf artikelen die ik graag lees. Op het terrein van de defensie trekken wij éen lijn,’ aldus collega Hoogendijk. Elseviers' correspondent in Djakarta, zakenmanljournalist Mochtar Lubis - berucht om zijn oppositie tegen Sukarno - blies dan ook een fiks partijtje mee. Hij schreef ‘Le roi est mort’Elseviers Weekblad, 18 juli 1970. Lubis verklaarde openlijk dat men zich in de Indonesische hoofdstad sedert de dood van Sukarno in ernst afvroeg, ‘of de vroegere president wel op natuurlijke wijze zijn einde had gevonden.’ ‘De Indonesische regering heeft, beducht voor al te grote manifestaties na het overlijden van Sukarno aan diens dood zo min mogelijk ruchtbaarheid gegeven. Dit beleid nu schijnt zich te wreken. Er werden voorafgaande aan Sukarno's overlijden slechts drie communiqués uitgegeven. Het eerste meldde op 19 juni dat de toestand van de voormalige president verbeterde. 24 uur later luidde het bericht: “De gezondheid van Sukarno gaat zienderogen achteruit.” Weer een dag later, op 21 juni, kwam het overlijdensbericht: “Een team van medici heeft alles in het werk gesteld om het leven van Sukarno te redden. Het heeft niet gebaat.” De handtekening van prof. dr. Makar Mardjono completeerde het overlijdenscommuniqué. Wat in dit communiqué ontbrak was een verklaring waaraan Indonesiës vroegere president
dan wel overleden was.’ Elseviers wist verder te melden dat Dewi's paspoort was ingetrokken, dat zij Indonesië voorlopig niet meer zou kunnen verlaten of naar Parijs kunnen terugkeren terwijl het zogenaamde parlementslid Usman Helmi zou hebben verklaard, dat madame Dewi 252 miljoen gulden uit Japanse herstelbetalingen zou hebben verduisterd. Dit was een bericht in de geest van de eerder door Bung Karno zelf ter sprake gebrachte miljoenen, door madame Hartini zogenaamd aan de communisten geschonken.Zie pagina 314. Na afloop van de Javaanse plechtigheid ter gelegenheid van de eerste honderd dagen na Bung Karno's dood, verliet Dewi Indonesië en keerde in augustus 1970 via Tokio naar Parijs terug. Zij werd nog extra door de emigratieautoriteiten op Kemajoran Airport bij vertrek gesard, waarbij Dewi het bureau van Adam Malik binnenstormde en ogenblikkelijk een einde van deze treiterij eiste. Malik nam de telefoon op en Dewi kon toen ongestoord vertrekken. De Japanners noemen het oshoku, of vuil werk. De Thais, gin muong, het verslinden van de natie. De Pakistani's ooper ki admani, inkomen van boven. En in Indonesië heet corruptie gewoon, korrupsi. Gunnar Myrdal waarschuwde in zijn Asian DramaGunnar Myrdal, Asian Drama. Deel 2, hoofdstuk 20: ‘Corruption, its causes and effects’. Pagina 937-959. dat in Aziatische landen waar corruptie en verderf de boventoon voerden de weg werd gebaand tot een autoritair regime. ‘De communisten zijn van mening,’ aldus Myrdal, ‘dat corruptie voortkomt uit kapitalisme, en met een belangrijke mate van rechtvaardiging gaan zij er prat op dat corruptie onder een communistisch bewind wordt weggevaagd.’ W.F. Wertheim noemde het onderwerp van corruptie ‘een smakelijk kluifje voor journalisten.’Prof. Dr. W.F. Wertheim, Corruptie. Van Gorcum, Assen. Pagina 5. In Indonesië zorgden de studenten ervoor, dat de ontaarde corruptie uit Suharto's omgeving in juli en augustus 1970 wederom in het ‘nieuws’ kwam. Demonstraties werden op touw gezet, waarbij vooral de aandacht werd gevestigd op de door mij in 1966 gesignaleerde generaal Ibnu Sutowo, de machtige opperbevelhebber van het Indonesische olie-imperium. Het Amerikaanse Newsweek schreef pas op 16 juni 1969 een artikel over de praktijken van Ibnu Sutowo, wiens dochter bij haar huwelijk 18 automobielen en een jacht cadeau had gekregen. Ook Time zag zich genoodzaakt een portret aan deze beruchte corruptor te wijden. Het blad citeerde Ibnu: ‘Ik ben éen der grootste exporteurs van tabak. Ik leid een zestal of zevental bedrijven, een textielfabriek en rubberplantages. Ik exploiteer drugstores. Maar dit zijn bezigheden in mijn vrije tijd...’ Ibnu gaf aan Time toe dat hij uit de fondsen van
het staatsoliebedrijf Pertamina (zijn eigenlijke toko) ‘zeker 500 000 dollar per jaar weggaf om allerlei mensen van dienst te kunnen zijn.’ Ik herinnerde mij, dat in 1967, toen ik in gevecht met Adam Malik was vanwege mijn publikaties in De Spiegel over zijn corruptor-helper, Widjatmiko, onverwachts mijn oude vriend kolonel Sriamin in Nederland arriveerde met orchideeën uit Indonesië voor mijn moeder, die hij haar in Huis ter Heide kwam aanbieden. De kolonel kwam mij dringend verzoeken, terwille van zijn vaderland, niet meer over corruptie en de praktijken van heren uit Suharto's omgeving te schrijven, want er werd aan gewerkt. De situatie kon niet ineens gezuiverd worden.Ik heb inderdaad vermeden over Indonesië te schrijven (met uitzondering van de affaire van het gemankeerde proces van Adam Malik tegen mij) tot april 1970. Toen hoorde ik van madame Dewi op welke schofterige manier de coupgeneraals de oud-president van de republiek behandelden, waarna ik een nieuw offensief tegen de verraders opende. Ter zelfder tijd bevestigde Sriamin Ibnu Sutowo's malversaties ten koste van Indonesië. Hij zette uiteen dat Ibnu het gebruikelijke spelletje speelde en dat door deze generaal, via privé-kantoren in Singapore en Hongkong miljoenen en nog eens miljoenen aan het welzijn van de republiek werden onttrokken. Hij gaf mij adressen en namen, waar ik overigens slechts discreet gebruik van maakte. ‘Suharto kan nu nog niets tegen hem ondernemen. Die meneer is machtig. Hij koopt zich met zijn clandestiene dollars de loyaliteit van tal van officieren, die bijvoorbeeld kinderen in het buitenland willen laten studeren.’ Het zou unfair zijn niet iets van de keerzijde van de medaille te noemen, namelijk dat Ibnu op zijn manier ook ‘goed’ tracht te doen om miljoenen en miljarden uit zijn olietransacties buiten medeweten van regering en volk om verkregen, terug te pompen in tal van sociale projecten. Nog dezer dagen werd bekend, dat de stad Djakarta vele miljoenen roepia's ten geschenke had gekregen van de staat binnen de staat, Pertamina. Het kopkamtib (commando voor rust en orde) vaardigde deze zomer van 1973 een nationaal verbod op gokmachines en jackpots uit, waardoor burgemeester Ali Sadikin meteen 1,6 miljard roepia's minder ter beschikking had - in Indonesië is tien miljoen gulden altijd nog een omvangrijk fortuin - om voor de verbetering van zijn stad te kunnen gebruiken. In 1978 zal Djakarta 6,8 miljoen inwoners tellen, waarbij volgens de Wereldbank, zij de vijfde vuilste stad in de wereld zal zijn geworden. Stagnatie dreigt. De kopkamtib maatregel maakte het er voor de voortvarende Sadikin niet gemakkelijker op. In Indonesië vraagt men zich nu af wat Ibnu Sutowo, die thans als ‘reddende engel’ voor Djakarta is opgetreden, als tegenprestatie voor zijn daad van naastenliefde heeft gevraagd. ‘Want,’ aldus een ingewijde Djakartaan, ‘Pak Ibnu doet zoiets liefdadigs niet zo maar.’ Maar Ibnu was zelfs zo goedertieren, dat hij van 20 tot en met 26 september 1973 twee duizend gasten uitnodigde naar Genève voor een feest ter gelegenheid van het derde lustrum van zijn Indonesische ‘oliesjeikdom’. De Telegraaf verdiende een tien en een griffel voor de primeur van dit bericht, dat het ‘het duurste feest’ van de laatste jaren zou worden. Het blad meldde, dat Ibnu - lees het Indonesische volk dat sedert jaren en jaren door deze meneer beroofd en bestolen wordt - ‘de
rekeningen van alle gasten betaalde, inbegrepen hun vliegreizen, onder anderen naar een dagenlang golfconcours ergens in Frankrijk.’ Ook de ambassadeur in Den Haag, Alam Sjah was uitgenodigd. Zelfs die keurige meneer Hatta, eens door Suharto te hulp geroepen om de corruptie rond het Indonesische Pertamina-olierijk te helpen uitzoeken en bestrijden, zou met zijn aanwezigheid prestige aan deze louche zaak komen verlenen. Dat had Sukarno eens moeten doen! Over Bung Karno stond in Life Magazine (Jrg. 36, nr. 2, 27 januari 1964) een artikel van tien pagina's geïllustreerd door Terence Spencer, onder de titel helden-aanbidding leidt natie tot ruïne. Dit moest de westerse mogendheden en de cia helpen overtuigen dat het tijd werd Sukarno te wippen, want zijn regime leidde Indonesië te gronde! Jammer was, dat De Telegraaf wel bovenstaand bericht over Ibnu's feestje op 10 september 1973 als primeur wist te melden, maar verzuimde er voor haar lezers ter zake doende informatie aan vast te knopen, namelijk dat het hier om een gigantische zwendelaar en zijn vrienden - waartoe men nu dan zelfs Mohammed Hatta kon rekenen - ging. Suharto wilde niet voor niets, dat er over de Ibnu Sutowo's in het buitenland niet gesproken zou worden. Voor het eerste vijfjarenplan van de regering Suharto was niet minder dan 2½ miljard gulden donorhulp van Nederland en de zogenaamde iggi-landeniggi-landen: Intergouvernementele groep donorlanden. nodig. Andere rijke landen waren geneigd ten aanzien van Indonesië Nederlandse adviezen te volgen. Minister Udink, indertijd een volmaakt ignoramus in Indonesische toestanden en verhoudingen, zou Nederlandse investeerders verder over ‘hun drempelvrees’ (voor het generaalsregime) heen helpen door namens de Nederlandse regering aan de hand van centen van de belastingbetalers ‘flinke bedragen in risicodragende drempelprojecten te steken’. Ook Udink wachtte zich er wel voor het parlement of het Nederlandse volk van de werkelijke toestanden in Suharto's Orde Baru-land op de hoogte te brengen. Waar in Sukarno's tijd het Indonesische leger reeds de grootste post op de landsbegroting opslokte - het land was toen in strijd - had men weinig verbeelding nodig om zich af te vragen wat er zou gebeuren nu het leger zich wederrechtelijk de alleenheerschappij in het land had toegeëigend. Ook Paul van't Veer speelde dit verlakkersspelletje in een artikel voor Vrij Nederland van 26 april 1969 mee, toen hij zijn lezers erop wees dat het onjuist was om de Suharto-generaals ‘een moordenaarsbende’ te noemen, ‘die miljoenen Nederlandse guldens aan ontwikkelingshulp verslond.’ Hoe krijgt de man het over de lippen? Misschien denkt Van 't Veer er nu in 1973 langzamerhand anders over. En als Parool-hoofdredacteur Sandberg het ook nu nog niet weet, dan is er voor het pro-Amerikaanse, plus royaliste que le roi Parool, geen hoop. De speciale verslaggever van het dagblad Trouw ondersteunde mijn publikaties uit 1966 en 1967,Trouw, 21 februari 1970. toen eindelijk in 1970 ook in deze krant de aandacht op Ibnu Sutowo werd gevestigd, van wie De Telegraaf, Verolme, Mollerus en vriend Worms in 1966 plechtig hadden verklaard, dat het hier een der meest integere figuren in de wereld van de oliemaatschappijen betrof. ‘Generaal Ibnu Sutowo, een van de rijkste officieren van Indonesië, werd op de luchthaven van Djakarta uitgeleide gedaan door boze studentenleiders, toen hij op 9 februari als pelgrim naar Mekka vertrok. De studentenleiders hadden Sutowo tijdens een openbare bijeenkomst een soort verhoor willen afnemen over de gang van zaken bij het door hem geleide staatsoliebedrijf Pertamina. Zij hadden daarvoor een felle campagne gevoerd tegen de 54-jarige generaal, die als een van de meest corrupte figuren van Indonesië wordt beschouwd. Zijn privévermogen wordt op om en nabij de twaalf miljoen dollar geschat, zo heeft het studentenblad Kami laten weten. Hoewel hij als luitenant-generaal een bescheiden maandsalaris heeft van 38 000 rupia's (wat 380 gulden is), bezit hij meerdere luxueuze woningen, een groot aantal glanzende auto's, heeft hij een privé-vliegtuig tot zijn beschikking om zich af en toe in de Britse kroonkolonie Hongkong te gaan vermaken en kon hij voor zijn dochter een bruiloftsfeest organiseren, dat even veel heeft gekost als vijftig Indonesische generaals in een heel jaar op legale wijze verdienen. Men kan niet verwachten dat Hatta als adviseur voor de bestrijding van de corruptie veel zal kunnen uitrichten, want dan zal president Suharto een aantal van zijn machtigste militaire vrienden moeten gaan uitschakelen. En dat is hij absoluut niet van plan. Nadat het dagblad Indonesia Raya de beschuldiging had geuit dat generaal Surjo, de speciale assistent van Suharto, rechtstreeks betrokken was bij een zwendelzaak, die de staat 711 000 dollar had gekost werd begin januari door de Indonesische regering laconiek meegedeeld dat dit bedrag inmiddels in de staatskas was gestort. Geen boos woord over generaal Surjo. Zijn gedrag in deze affaire werd zelfs als “verdienstelijk” geprezen.’ Tot zover reporter Huib Hendrikse van
het Dagblad Trouw. De sportiviteit gebiedt te vermelden dat, zij het éen jaar na mijn publikatie in De Spiegel, Frank de Jong in De Telegraaf een boeiende reportage over Ibnu Sutowo publiceerde. De Jong schreef onder meer: ‘Waar hij zich ook begeeft, altijd zorgt hij ervoor een escorte van tot de tanden gewapende soldaten om zich heen te hebben. Er snerpen fluitjes als hij 's ochtends - omgeven door jeeps en militairen - aankomt op zijn kantoor aan de Djalan Thamrin. Terwijl de immer nerveuze, griezelig magere generaal de trap beklimt, staan bij de hoofdingang en op de trap vier soldaten klaar met het geweer in de aanslag.’ De Jong noemde deze veiligheidsmaatregelen geen toeval. ‘Nog onlangs hebben duizenden kami-studenten hem tijdens een openbare betoging in Djakarta aangewezen als éen van de beruchtste corrupte figuren in het Indonesische staatsbestel,’ aldus De Telegraaf van 15 november 1967. Toen De Jong's reportage verscheen vroeg ik mij in goede gemoede af waarom De Telegraaf éen jaar eerder, toen ik Ibnu Sutowo aldus signaleerde, mij moest aanvallen en beschuldigen van anti-Nederlands gedrag, toen ik adviseerde 320 miljoen guldens door de belastingbetalers aan Verolme te garanderen niet naar de zak van Ibnu Sutowo - via paleis Soestdijk - te delegeren. Dikwijls wekt De Telegraaf de indruk, aan acute aanvallen van beroepsnaijver te lijden. Suharto's officiële bezoek aan de residentie stond voor de deur. In Djakarta publiceerden de kami-studenten juist die dagen - zij hadden geen ongelukkiger moment kunnen kiezen - een lijst met gegevens over de persoonlijke vermogens van een hele reeks topgeneraals, waarbij ook een aantal van Suharto's naaste medewerkers werden genoemd. Bijvoorbeeld: gegevens over generaal-majoor Surjo, die vanuit Liechtenstein scheen te opereren. Of over de huidige ambassadeur in Den Haag, generaal-majoor Alam Sjah, een persoonlijke vriend van prins Bernhard. Alam Sjah stond in het kami-blad voor niet minder dan 6 miljoen guldens aan illegale fondsen genoteerd.Op 4 september 1973 heb ik een gesprek met deze meneer gehad waarover hij mij verzocht niet te willen schrijven, aan welk verzoek ik zal voldoen. Luitenant-generaal Alam Sjah Ratu Perwiranegara, van wie in Djakarta werd gezegd, toen hij als ambassadeur naar Nederland zou gaan, ‘God zij dank weer éen boef uit de omgeving van Suharto weg,’ was aanvankelijk door de nieuwe president aangetrokken om via zijn aanzienlijke contacten met rijke Chinese handelaren geld los te peuteren voor het financieren van de Super Semar van 11 maart 1966, waarbij Bung Karno Suharto de instructie gaf de orde en rust te herstellen. Het dagblad De Telegraaf informeerde haar lezers als volgt over de benoeming van een van Djakarta's bekendste - en dus door de
kami-studenten aangewezen twijfelfiguren - tot lid van het corps diplomatique in het fijne Den Haag: ‘nieuwe ambassadeur van indonesië President Suharto van Indonesië heeft tot ambassadeur in Nederland benoemd generaal Hadji Alam Sjah, die deel uitmaakt van het Indonesisch kabinet. Generaal Alam Sjah, afkomstig uit Benkulen op Zuid-Sumatra, geldt als een van de intiemste medewerkers van de president. Hij zou degene geweest zijn die na de mislukte communistische staatsgreep van oktober '65 met geld achter generaal Suharto klaar stond om de tegenacties tegen de communisten vlot te kunnen doen verlopen. Sindsdien is hij een van de mensen achter de schermen gebleven die grote invloed op Suharto hebben. Vanuit die gezichtshoek bekeken kan men zijn benoeming zien als een bewijs dat de president Nederland als een zeer belangrijke partner beschouwt. Generaal Alam Sjah zal zich in Nederland in het bijzonder bezighouden met de opbouw van de economische betrekkingen tussen beide landen. Ook wordt zijn benoeming gezien als een belangrijke toeneming van militaire raadgevers van president Suharto op de Indonesische buitenlandse politiek. Het schijnt - zo hoor ik - dat Indonesië's verhouding tot Nederland en wellicht geheel Europa bepaald zal worden door generaal Surjo, generaal Humardani en generaal Ali Murtopo.’ Onbegrijpelijk trouwens, dat de Nederlandse ambassadeur, Hugo Scheltema, niet tégen deze benoeming bij het Nederlandse hof heeft geadviseerd. Scheltema is voor mij trouwens in meer dan éen opzicht een raadsel. Toen Sir Henry Wotton driehonderd jaar geleden verklaarde, ‘dat een ambassadeur een eerlijk man was die naar het buitenland werd gezonden om voor zijn land te liegen,’ werd hij door koning James i ontslagen. Scheltema verdraaide de zaken niet in Djakarta, maar hij kwam terug naar het vaderland om hier voor Indonesië propaganda te maken: ‘Ik heb op vrijwel alle terreinen vooruitgang kunnen constateren!’ verklaarde deze top Buitenlandse Zakenman en de kranten die zegden het hem na. Een meer absurde verdraaiing van de werkelijke toestand in Indonesië in 1973 is nauwelijks denkbaar. Leopold Quarles van Ufford is een andere diplomaat in dienst van Hr. Ms. ministerie, die als ambassadeur van Nederland in Brazilië overkwam om op een Haagse persconferentie propaganda te maken voor het cia regime waar hij namens het koninkrijk bij werd geaccrediteerd. Ik ben bereid aan te nemen dat aan generaalsregimes als in Indonesië of Brazilië positieve kanten zijn te lijmen, vooral wat betreft de zogenaamde elite en hun privé-belangen in zulke landen. Maar na enige dagen in Algiers te hebben doorgebracht met 44 Braziliaanse guerrillero's, die nadat in 1970 de Westduitse ambassadeur was ontvoerd, als gijzelaars uit gevangenissen werden vrijgelaten, om via Havana naar Algiers te reizen, verbleekten de praatjes van Quarles in Den Haag tot onzakelijke fairy-tales. Wanneer men de gedocumenteerde verslagen
over martelingen en vervolgingen in Brazilië door de vanuit Washington getrainde en gefinancierde geheime Braziliaanse politie leest in bladen als Le Monde, de London Times en de New York Times of wanneer men naar de persoonlijke belevenissen luistert die bijvoorbeeld Ladislaw Dobor van de vpr (Vanguarda Popular Revolucionaria) of Carlos Eduardo Fleury van de aln (Accao Liberacao Nacional) mij hebben toevertrouwd, dan loopt wat Quarles in Den Haag kwam vertellen, synchroon aan de onzin van Scheltema over het ‘moderne Indonesië’, oftewel bullshitt van de onderste richel. Vrij onwezenlijk overigens dat dit soort campagnes van onze ambassadeurs uit den vreemde, door de belastingbetalers worden gefinancierd, zodat diezelfde burgers op eigen kosten foutief worden geïnformeerd. Maar Otto von Bismarck constateerde dan ook reeds in 1875 dat zelfs de meest boosaardige democraat er geen idee van had ‘hoeveel onbenulligheden en charlatanerie’ er aan het métier van diplomatie-bedrijven was verbonden. Het viel mij namelijk op hoe kritiekloos en computerachtig de pers uiteenzettingen als van de heren Scheltema en Quarles à bout portant in de bladen zette. De massamedia presenteren nog altijd de blote zogenaamde feiten, zonder dat bij het weergeven van officiële verklaringen voldoende wordt gewezen op waar dit soort establishment-propaganda in flagrante strijd is met de feiten en afwijkt van de werkelijkheid van een situatie, zoals bijvoorbeeld in het geval van twee beruchte cia-coup-regimes als in Indonesië of Brazilië. Suharto liet onder druk van de studenten commissies benoemen en beloofde ‘oprecht’ tegen de generaalscorruptie en malversaties te zullen optreden. Maar er gebeurde natuurlijk niets. De militairen zetten hun lieve leventje op nog grotere schaal dan voorheen voort. Ibnu vliegt voor weekends naar Hongkong in zijn privé-straalvliegtuig en gaat door de week 's middags in Singapore golfen. Dat zie ik naaste medewerkers van Mao al doen, om voor een weekeindje te gaan winkelen en nachtclubben in Hongkong, Manilla of Tokio, per privé twaalfpersoons jet. Amerika's beroemde psycholoog, B.F. Skinner, wees er mij dan ook op: ‘Ik geloof dat zonder meer vaststaat dat China éen van de grootste sociale revoluties in de geschiedenis doormaakt, misschien wel de allergrootste.’ In Indonesië daarentegen, is in miniatuur aan de gang, wat op de planeet over de hele linie overduidelijk op massale schaal valt te constateren; de rijken worden steeds rijker, en de armen blijven steeds meer achter. Ook De Volkskrant beklemtoonde: ‘De grote kloof tussen de bedelaars op straat en vele regeringsambtenaren en legerofficieren met hun luxueuze huizen en belastingvrije auto's is zeer reëel en zweept de hartstochten op over het uitblijven van harde maatregelen door Suharto.’De Volkskrant, 15 augustus 1970. Artikel suharto geen hercules in augiasstal van corruptie. Ook Ibnu Sutowo, generaal Surjo (Suharto's naaste medewerker) en tal van corrupte zaken werden uitvoerig besproken. Op 4 augustus publiceerde De Volkskrant: corruptiebestrijders zijn zelf net zo corrupt: ‘Miljoenendans duurt voort onder Suharto.’ Toen Suharto zijn anti-corruptiecommissie installeerde werd ook Bung Hatta, als de Indonesische Beel,Het allerduidelijkste bewijs dat Hatta geen praktisch en modem politicus is geweest bewijzen zijn in 1972 bij Mouton in het Engels uitgegeven verspreide geschriften. Van de 604 pagina's van dit boek beslaan pagina's 17 tot en met 558 speeches die Hatta uitsprak of teksten die hij schreef tot en met 1956, het jaar dat hij aftrad als vice-president. Als om te bewijzen hoe een stuurman aan de wal hij sindsdien is geweest biedt hij de lezer 34 pagina's meningen aan over de periode 1956 tot en met 1972, want zijn laatste hoofdstuk, 50, pagina's 591 tot en met 604 is weer een tekst uit 1955. even van stal gehaald, om als bijzonder adviseur het anti-corruptieteam zijn diensten te verlenen. De vlekkeloze reputatie op financieel gebied van de keurige Hatta moest
Suharto's commissie en dus het grote publiek als doekje voor het bloeden geruststellen. Na verloop van tijd trok Hatta zich, misselijk van de gang van zaken geworden, terug en merkte tegenover meer dan éen vriend op: ‘Ik was het met Bung Karno niet eens, maar wat wij nu hebben is veel erger!’Ook meneer Hatta is thans dus door de knieën gegaan. Nu Van Konijnenburg er niet meer is om zijn buitenlandse reizen te helpen arrangeren, arriveerde Hatta 3 september 1973 in Amsterdam voor een medische behandeling en een rondreis door Europa als gast van de beruchtste Indonesische corruptor, meneer Ibnu Sutowo. De nrc wees er op dat de reis door de Pertamina-oliemaatschappij was geregeld. Dat was nu juist de corruptie die Hatta had moeten helpen onderzoeken om haar ten behoeve van het Indonesische volk te bestrijden. Laat ik hierbij aantekenen wat nog recentelijk in de New York Times werd vermeld over deze oliemeneer, Ibnu Sutowo. De Times, die doorgaans de Indonesische generaals in de watten legt, publiceerde op 16 april 1973 een reportage van Tilman Durdin, geschreven vanuit Pangkala Brandan, 90 kilometer buiten Medan op Sumatra. Hier bouwde Ibnu een nieuwe luxueuze oliestad. ‘Voor zichzelf,’ aldus de Times met enige nadruk, ‘is de generaal bezig hier een waar paleis neer te zetten.’ Het blad onderstreepte, dat dit het zoveelste droomhuis van de president-directeur van Pertamina was. Hoe hebben diezelfde generaals niet Bung Karno zwart gemaakt, dat hij ‘Wisma Jaso’ voor Dewi liet bouwen. Een villa, die bijna helemaal van schenkingen en giften, of toegewijde arbeid van artiesten en vrienden, werd bijeengeschraapt. Nu is ‘Wisma Jaso’ staatseigendom geworden. Men behoeft nauwelijks helderziende te zijn om te kunnen voorspellen wat er ná de Revolutie met de paleizen van Ibnu, de Indonesische olie-tsaar, zal gebeuren. Want hoe afgezaagd ook, de geschiedenis herhaalt zich nu eenmaal steeds weer. Ondanks Suharto's plechtige beloften aan land en volk van Indonesië in 1970, aan de vooravond van zijn officiële bezoek aan Nederland, bleef Ibnu genoeglijk op zijn post - de roerige kami-studenten of de kritiek van overzee ten spijt - en kon hij ongestoord, zoals uit het New York Times-artikel blijkt, zijn afwisselend vunzige spel en het theater van heilige Samaritaan blijven doorspelen. Dan te bedenken, dat deze man zeven jaar eerder op Schiphol antwoordde, toen ik hem op de man af over de corruptie bij Pertamina interpelleerde: ‘Ik kan niet ingaan op kletspraatjes die iemand aan de bar van Hotel Indonesia hoort,’ een uitspraak, die door Wibo van der Linde op film voor de nos werd vastgelegd. ‘Murtopo is de tweede glimlachende generaal van Indonesië,’ berichtte Trouw.Dagblad Trouw, 31 juli 1971. ‘Een man wiens naam vaak fluisterend wordt uitgesproken, ook als mogelijke “kroonprins” van Suharto. Een man, die met eerbied wordt bejegend door leden van het kabinet van president Suharto en iemand die de meeste Indonesiërs zonder zijn uniform op straat niet zouden herkennen. Murtopo is de speciale assistent voor politieke zaken van Suharto (wiens semi-officiële levensbeschrijving is getiteld: De glimlachende generaal). Murtopo is ook hoofd van de vage organisatie opsus, een naam gevormd uit de eerste drie letters van een aantal woorden die een geheime dienst voor speciale operaties aanduiden. Vele Indonesiërs en andere inwoners van Djakarta geloven dat Murtopo na Suharto de meest invloedrijke en belangrijke man van het land is. En zelfs als hij dat niet is, is het van betekenis dat zovelen denken dat hij het is. “Ali Murtopo is de man die dingen doet waartoe anderen niet in staat zijn. Hij is de - hoe zeggen jullie dat? - trouble shooter (expert op het gebied van lastige karweitjes) van de president,” zegt een intieme vriend van de generaal,’ aldus Trouw. ‘In onze situatie is de president de regering en als de belangrijkste medewerker van de president heeft Murtopo “ongeschreven rechten om zich met alles te bemoeien,” voegde de man hieraan toe. Murtopo's banden met Suharto dateren uit het midden van de vijftiger jaren maar zijn hechter geworden omstreeks 1963 tijdens de confrontatie van wijlen president Sukarno met Maleisië. Suharto was toen generaalmajoor en chef van kostrad, het opperbevel van de strategische reserve van het leger. Met instemming van de chef-staf van het leger, wijlen generaal Achmed Yani, belastte Suharto Murtopo, die destijds majoor was, met de organisatie van opsus. De eerste belangrijke opdracht van deze dienst zond Murtopo naar de grens tussen Thailand en Maleisië om - buiten weten van Sukarno - clandestiene contacten te leggen met de Maleisiërs, welke later tot een regeling leidden. Na de beweerde poging tot een communistische staatsgreep van
1965, toen Suharto begon Sukarno uit de macht te verdringen, was het naar zijn zeggen Ali Murtopo die in een beslissende bijeenkomst met militaire leiders op een tafel sprong en de generaals met een pistool in de hand voorhield dat er gedonder zou komen als zij de dingen niet zagen zoals Suharto ze zag. Het was in die tijd dat de wel gedocumenteerde alliantie van Murtopo met de Chinese zakengemeenschap in het land en overzeese Chinezen buiten Indonesië ontstond. De samenwerking heeft beide goed gedaan. Naarmate Murtopo meer succes had volgden andere projecten. Hij kreeg de opdracht de inwoners van West-Irian voor Indonesië te winnen met behulp van enorme zendingen verbruiksgoederen door de lucht, en in 1969 organiseerde hij de befaamde “daad van vrije keuze”, waardoor West-Irian officieel een deel van Indonesië werd. Het vorige jaar kwam de naam van Murtopo in Azië korte tijd in het nieuws toen journalisten hier berichtten dat hij probeerde achter de rug van de minister van Buitenlandse Zaken, Adam Malik, militaire vrijwilligers en wapenhulp te organiseren voor Cambodja. Korter geleden zou opsus, welke organisatie volgens sommige waarnemers betrekkingen onderhoudt met de Amerikaanse cia, een scheuring teweeg hebben gebracht in de Indonesische journalistenvereniging om te zorgen voor een voor Suharto aanvaardbare leiding. Verder zou de organisatie een door Suharto aanbevolen persoon aan het hoofd van de grote nationalistische partij (pni) hebben gebracht, handelskantoren geopend hebben in Taiwan en Zuid-Vietnam en vooral Sekber Golkar hebben georganiseerd, de coalitie van groepen, die het bij de algemene verkiezingen opnamen tegen de negen politieke partijen in het land om het ontwikkelingsprogram van Suharto uit te dragen. Oppervlakkig gezien is Golkar georganiseerd door de minister van Binnenlandse Zaken, Amir Machmud. Murtopo zelf zegt graag dat hij slechts “een waakhond” is en “een klein mannetje”. Maar het is voor iedereen duidelijk dat dit nauwelijks juist kan zijn. Een aantal van zijn voornaamste medewerkers heeft een belangrijke rol gespeeld bij de organisatie van Golkar en in het grootste deel van de campagne zagen waarnemers van Murtopo de bekwame Javaanse hand van de generaal. In zijn openbare redevoeringen heeft Murtopo gesproken over een 25-jarenplan voor de ontwikkeling van de volkshuishouding, de maatschappelijke structuur en de politieke bouw van het land. Dit is geen geschreven plan, en Murtopo geeft toe dat het nog in bewerking is. “Fundamenteel,” zegt hij, “is het de taak van Golkar het volk een nieuw program te geven dat naar welvaart zal leiden, door de modernisering te versnellen.” Zijn optimisme is gebaseerd op de overvloedige natuurlijke rijkdommen van het land aan olie, hout, mineralen en arbeidskrachten.’ Verslaggever Huib Hendrikse vervolgde in Trouw: ‘“Ik ben ook van plan, onze democratie te vervolmaken,” zegt Murtopo, zonder precies uit te leggen hoe dat zal gebeuren. Hij zegt wel dat
daarbij onder meer de omvang en de zeggenschap van de strijdkrachten over het leven van het land zal worden verminderd en zal worden uitgegaan van de Pantjasila, de vijf leidende beginselen van Indonesië; de godsdienst, het nationalisme, het internationalisme, de democratie en de sociale rechtvaardigheid. Maar het belangrijkste, zegt hij, is dat opsus zal groeien en in toenemende mate een rol zal spelen in het leven van het land. Dit duidt er ongetwijfeld op dat Murtopo een nationale figuur zal worden met een persoonlijke betekenis en meer dan alleen maar een intiem medewerker van de president. Velen menen dat hij een potentiële opvolger als machthebber in Indonesië is, anderen wijzen dit af met de opmerking, dat Suharto in 1973 voor een nieuwe ambtstermijn van vijf jaar zal worden gekozen en dat hij in 1978 pas 57 jaar zal zijn. Maar éen ding is zeker: als zich geen onvoorziene omstandigheden voordoen, zal Murtopo, die reeds een machtig man in Indonesië is, een steeds belangrijker rol gaan spelen in de ontwikkeling van het land. De vraag: “Wie is Ali Murtopo” zal dan eindelijk beantwoord kunnen worden.’ Suharto was ongeveer onderweg naar Nederland. De asva in Amsterdam organiseerde een teach-in over het generaalsregime. Tot de sprekers behoorden Wertheim en Utrecht, en voor het eerst in Nederland werd ik ook verzocht in het openbaar iets te zeggen. Die avond was in het Nieuws van de Dag, de avond-Telegraaf, een reportage verschenen van redacteur Frank de Jong, waarin met vette letters stond corruptie heb ik nog nooit onbestraft gelaten. (Aldus had generaal Suharto de heer De Jong zojuist in Djakarta meegedeeld.Zelfs de zakenman-journalist Mochtar Lubis zou thans van Suharto een onderzoek naar de zaken van Ibnu Sutowo hebben geëist.) ‘Ik wil erop wijzen,’ zei de Indonesische president, ‘dat ik nooit een corruptieve daad - van wie dan ook - heb geseponeerd of de persoon in kwestie zijn gang heb laten gaan.’ Het stond er echt! De vraag is hoe collega De Jong zich de nonsens heeft kunnen laten aanleunen. Want die zelfde Telegraaf-redacteur publiceerde nog éen jaar tevoren in de Haagse Post een artikel van twee pagina's waarvan de titel luidde: de omstreden praktijken van de mannen achter generaal suharto, wat er niet om loog. Hij zette vele namen van generaals, ook uit de onmiddellijke omgeving van Suharto zelf, luid en duidelijk in de krant en stelde dat corruptie in Indonesië onder generaal Suharto tot ongekende hoogten was gestegen.Haagse Post, 12 april 1969. Nu had hij zoet op het bankje tegenover het putsch-staatshoofd van Indonesië gezeten en had hij alles keurig opgeschreven wat deze me-neer zo gaarne ter wille van zijn aanstaande staatsbezoek aan Nederland in de krant wilde hebben. Thans is het 1973. Suharto, die corruptie nog nooit onbestraft heeft gelaten, staat nog steeds aan het hoofd van een peloton Mafia-officieren, over wie ook Joop van Tijn onlangs in Vrij NederlandIn Vrij Nederland van 26 mei en 2 juni 1973 wijdde Van Tijn enkele opzienbarende reportages aan corruptie door het Suharto-regime bedreven, waarin hij evenals ik in 1966 en 1967 had gedaan stukken uit bijvoorbeeld 1967 in V.N. publiceerde. Het was een gunstig moment, omdat de nieuwe Nederlandse regering-Den Uyl wellicht strenger zou optreden tegen malversaties bij het verlenen van ontwikkelingshulp met gelden van Nederlandse belastingbetalers aan corrupte Indonesische generaals. nieuwe bewijzen heeft overgelegd. Zo bezwarend zelfs, dat volgens Van Tijn, de Indonesische ambassadeur in Den Haag, Alam Sjah, er een lichte hartaanval aan over zou hebben gehouden, wat ik betwijfel. Alam Sjah snelde naar Djakarta terug, alhoewel hij niet geheel van zijn attaque was hersteld. Hij volgde Malik's voorbeeld en zei tegen de Djakarta Times bij aankomst in de Indonesische hoofdstad, dat hij Joop van Tijn en Vrij Nederland wegens smaad en laster voor het gerecht zou slepen.Vrij Nederland publiceerde een knipsel uit de Djakarta Times in haar nummer van 30 juni 1973. ‘Als ambassadeur kan ik dergelijke beschuldigingen aan het adres van mijn staatshoofd niet onweersproken laten.’ Dergelijke leugensZie voor Adam Malik's gelieg via diens advocaat Tasrif, pagina 352-354. worden uiteraard voor binnenlandse Indonesische consumptie uitgesproken omdat heren als Malik, Widjatmiko of Alam Sjah heel goed weten, dat zij bij een rechtbank hier geen been zouden hebben om op te staan. Eindelijk zou Elseviers Weekblad dan op 2 juni 1973 meedelen, dat de nieuwe minister voor Ontwikkelingssamenwerking in het kabinet Den Uyl, de heer Pronk het door Van Tijn aangeboorde Indonesische corruptieschandaal tot de bodem zou gaan uitzoeken. Een actie die ik in 1966 had ontketend zou in Den Haag in 1973 werkelijk op gang komen! Ook mevrouw Tien Suharto, die door Willem L. Brugsma in een feestartikel ter ere van de komst van het echtpaar Suharto in de Haagse Post voor het eerst werd gesignaleerd als Mevrouw Tien Per CentHaagse Post, 31 augustus 1970. zet haar handeltjes met elan voort en ontvangt tussen de zaken door de zanger Heintje op het paleis voor de thee. Er is dan ook niets nieuws aan het oostelijk front, terwijl Indonesië steeds verder naar de afgrond glijdt, wat ook ambassadeur Scheltema hierover mag beweren. Een precedent uit de geschiedenis van Azië roept zich hier op. Hier ben ik het meer met een analyse van professor Wertheim eens. Na de dood van Sun Yat Sen in 1925 kwamen de kleine boeren van de Chinese provincie Hunan in opstand tegen het grootgrondbezit. Generaal Chiang Kai-sjek, die in 1926 met behulp van de communisten aan de macht was gekomen, vestigde in 1927 een militaire dictatuur waarbij hij zich verbond met de grootgrondbezitters. Mao Tse-tung, zelf afkomstig uit Hunan, speelde een voorname rol bij het verzet van boeren tegen het generaalsregime. Chiang begon zich tegen de communisten te keren. Tienduizenden boeren werden vermoord. Het ongerust geworden buitenland benaderde de Kuomintang-generaals via kooplieden en gangsters in Sjanghai. Er werd een consortium opgericht van westerse mogendheden, die Chiang gingen financieren. Er werden grote leningen verstrekt. Eenieder kent de afloop van de strijd van de Chinese landarbeiders en boeren tegen de corrupte Chiang-generaals. Ik houd het met Wertheim voor mogelijk, dat de Chinese revolutie zich op den duur in aangepaste vorm, want tenslotte is de situatie van de
moderne Marhaen niet identiek aan die van de Chinese boeren uit de dertiger jaren, in Indonesië zal herhalen. Hierbij benadrukt Wertheim, dat ‘strijd’ de gewenste verandering in Indonesië zal kunnen brengen om aan het huidige Indonesische Kuomintang-regime een einde te maken, wil Indonesië ooit de weg van sociale gerechtigheid op kunnen gaan.Zie W.F. Wertheim, Evolutie en revolutie, Kritiese Bibliotheek, Van Gennep, 1970. Hoofdstuk 8 en 9. Tijdens de asva-teach-in belichtte ik enkele van de hier genoemde aspecten van corruptie in Indonesië en eindigde mijn korte betoog van vijf minuten met de verklaring, dat ‘ook al gebeurt dit op advies van Luns of de regering, indien de koninklijke familie deze Suharto als staatsgast binnenhaalt, zal mijn respect voor het Oranjehuis tot nul komma nul dalen.’In handhaaf deze mening. Tenslotte zijn koningen en koninginnen uit een parlementaire democratie niet uitsluitend onmondige ledenpoppen, die zich naar ieder punt van de aarde zouden laten slepen wanneer kwaadwillige minsters dat zouden wensen. Zeker onze koningin is er niet de persoon naar iets te doen waar zij niet werkelijk achter zou staan. Het schijnt traditie te zijn dat de koninklijke familie bezijden de waarheid wordt ingelicht omtrent wat er aan het andere einde van de wereld gebeurt. In 1901, het jaar dat Sukarno werd geboren, bracht onze beroemde ‘pacificatiegeneraal’ Van Heutsz met enkele van zijn officieren een bezoek aan de koningin op Het Loo. In haar memoires herinnerde Wilhelmina zich: ‘een nieuwe wereld ging voor mij open.’Wilhelmina, Eenzaam maar niet alleen. W. ten Have, Amsterdam 1959. Pagina 76, 77, 112 en 113. De generaal kwam verslag uitbrengen over zijn ‘werk’ in Indië. H.M. had de rapporten over de oorlog in Atjeh nauwkeurig bestudeerd. De vorstin raakte diep onder de indruk van de wilskracht en taaie volharding van haar generaal. Hij zou tot gouverneur-generaal worden benoemd. Zoals kapitein Westerling zich, met zijn door de regering Drees gedekte oorlogsmisdaden, eens ‘de rechtvaardige vorst van Indië’ had genoemd, zo wist Van Heutsz H.M. ervan te overtuigen, ‘dat hij door grote en sterke rechtvaardigheidszin werd gedreven.’ Rechtvaardigheidszin bij het uitmoorden van het vrijheidslievende volk van Atjeh dan. Maar volgens Wilhelmina had deze Nederlandse nazi-generaal juist ‘een open oog voor de belangen van de bevolking’. Van Heutsz had ‘grote kennis van plaatselijke toestanden’. Maar niemand scheen haar over de duizenden Indonesische patriotten, die onder de handen van Nederlandse generaals bij de verdediging van vaderlandse bodem waren gesneuveld, te hebben ingelicht. H.M. sprak zonder blikken of blozen over ‘krijgsverrichtingen’, men leze, straf-expedities, van het Nederlands-Indische leger op Lombok en in Atjeh of in andere delen van de archipel. Naar de hartelijke omhelzingen en oprechte zoenpartijen tussen Mesdames Juliana van Oranje en Tien Suharto te oordelen, was onze koningin blijkbaar door niemand behoorlijk geïnformeerd over het werkelijke gedrag van het generaalsregime, noch aangaande de duizenden en duizenden patriotten, die als Sukarno aanhangers werden uitgemoord. Want niemand twijfelt éen seconde aan de diepe dégoût die onze vorstin voor autoritaire regimes gevoelt. Haar innerlijke afkeer voor
dictatoriale machten zijn voldoende bekend. De koninklijke familie van Nederland, in tegenstelling tot die van België en Denemarken vertrok immers niet zonder goede reden naar Londen in 1940. Maar waarom dan juist met de Indonesische moordenaar-generaals en hun dames op zulk een innige voet aangepapt? Bij het gereedmaken van dit manuscript vertrekt zkh de prins weer naar een ander autoritair regime, dat van Mobutu in ZaireMeneer Mobutu, die een minister door Interpol liet vervolgen omdat hij er met 3 miljoen vandoor zou zijn gegaan, schafte zich de villa ‘Les Miguettes’ nabij Lausanne aan, met twintig kamers en een rose zwembad, ter waarde van 7 miljoen. Ik zie Chou al zo'n optrekje in de Alpen reserveren! Mobutu liet voor 500 000 gulden bomen en struiken zetten en kwam in drie jaar vier maal op zijn terras in Zwitserland afkoelen., waar ‘tijdens een intieme lunch’ met de Congolese generaal de gouden ark namens het Wereldnatuurfonds zal worden overhandigd wegens de bijzondere verdiensten van Mobutu bij het behoud van zeldzame diersoorten. De raadselen rond de vraag waarom Patrice Lumumba op een dag in een frigidaire in Katanga werd teruggevonden of het vliegtuig van secretaris-generaal Dag Hammerskjold bij een vredesmissie naar het pro-westerse Katanga van Moise Tshombe moest verongelukken werden tot op heden niet opgelost. Wat wel zeker is is dat het Afrikaanse uranium voor het westen werd behouden, cia piloten hielpen om Mobutu aan de macht te brengen, en prins Bernhard aldaar nu op vlagvertoon is gegaan. Bovendien zou het van belang kunnen zijn eens uit te laten zoeken of het gouden arken naar Afrika brengen in een Fokker Fellowship door de prins zelf, door het Wereldnatuurfonds of door de Nederlandse belastingbetaler wordt gefinancierd.Het kamerlid Van der Spek (psp) stelde de minister-president op 28 augustus 
1973 vijf vragen over dit soort snoepreisjes met de regerings-Fellowship met opmerkingen als: ‘Wie draagt de kosten van de regerings-Fellowship en eventuele andere faciliteiten op dergelijke privé-reizen?’ ‘Onder welk begrotingshoofdstuk worden deze kosten geboekt?’ In september 1970 zou het vandaag aan de dag er wat vreemd en maf uitziende bezoek van generaal Van Heutsz op Het Loo in 1901, zich in een Indonesische variant op Huis ten Bosch herhalen met de komst van het echtpaar generaal Suharto. Zoals de duizenden doden van de pacificatie-oorlogen uit de dagen van het kolonialisme als heldendaden van Van Heutsz werden gekwalificeerd en aldus aan hm gerapporteerd en uitgelegd, zo had men thans de koningin er blijkbaar van weten te overtuigen dat Suharto met zijn nimmer geëvenaarde bloedbad in Indonesië niets uitstaande had. Suharto's pacificatie-expeditie tegen nationalisten en zogenaamde marxisten werd al evenzeer als hoogst noodzakelijk regeringsoptreden aangesmeerd als Van Heutz’ strafexpedities uit 1901 aan haar koninklijke moeder met succes en als broodnodig werden verkocht. Er werden tenminste even gretig en gul onderscheidingen uitgewisseld en geschenken aanvaard als in 1901, ditmaal onder een barrage van kussen. Maar wat in werkelijkheid gebeurde was dat ‘ons geliefde Oranjehuis’, zeker bij de geschiedschrijving van weleer, wanneer zich in Indonesië eenmaal een bewind van en door het volk zal hebben gevestigd, zal blijken, in 1970 door Luns voor aap is gezet. De geniale Luns had immers hemel en aarde bewogen, dat koningin en prins nooit ofte nimmer naast de werkelijke vorst van Indonesië, president Sukarno, zouden komen te staan, aan wiens handen niet het bloed van een niet meer te tellen aantal landgenoten kleefde en die tenslotte de grote echte held van de Indonesische natie was. Sukarno mocht van Luns in de persoon van het staatshoofd door het Koninkrijk der Nederlanden volstrekt geen eer worden bewezen. Vanzelfsprekend niet, want Sukarno had Luns terdege door gehad. Sukarno had de slimme vos van Buitenlandse Za-ken volmaakt in zijn zak gehad. Vandaar ook dat onze knapste staatsman uit de eeuw het grandioos tegen Sukarno had 
afgelegd. Maar daarom ook beleefde Luns met de komst van Suharto het uur van zijn triomf. Althans voorlopig. Maar de dag komt, dat men in dit land tegen zijn voorhoofd tikt en zich afvraagt hoe het mogelijk is geweest dat Luns zijn onvervalste idioterie zovele jaren nagenoeg ontegengesproken heeft kunnen uithalen. De jeugd make zich geen zorgen: de Luns-kippetjes will come home to roost! Toen ik deze passage schreef verscheen een foto in de bladen van kanselier Willy Brandt in gesprek met president Jean-Bedel Bokassa van de Centraal-Afrikaanse Republiek bij een staatsbezoek aan Bonn. Bokassa, eveneens een goede vriend van Georges Pompidou maakte indertijd naam, omdat hij als staatshoofd deelnam aan een ranselpartij, waarbij ter dood veroordeelde gevangenen door zijne excellentie persoonlijk werden doodgeknuppeld terwijl zij uiteraard aan handen en voeten gebonden waren geweest. Een reportage over dit voorval verscheen onder andere in de New York Times van 15 juli 1973. Onze staatsgast, Suharto, liet tenminste zijn djongos Sarwo Edhie het moordenaarswerk doen. Ik vraag mij af hoe men in Bonn of Den Haag het nog voor elkaar krijgt om militairen zo gek te krijgen voor meneren als Suharto of Bokassa het geweer te presenteren, bij al de gedetailleerde informatie die over dit soort regimes tegenwoordig voorhanden is. Om begrijpelijke redenen zond ik een artikel van zes pagina's dat ik aan de vooravond van Suharto's tumultueuze landing op 29 augustus in nr. 36 van het weekblad Panorama publiceerde onder de titel de glimlachende generaal rechtstreeks naar Soestdijk. Op 9 september 1970 berichtte freule C.E.B. Röell, dat het artikel ‘over president Suharto aan de koningin ter hand was gesteld.’ Naast de Indonesische propaganda die landgenoten als Piet de Jong, Luns, Udink God mag weten wie nog meer als zoete koek het staatshoofd voorlepelden, had ik in zoverre de voldoening zeker te weten dat de koningin tenminste dit rapport over de werkelijke situatie in het Indonesië had kunnen lezen. De negentiende-eeuwse Italiaanse staatsman Camillo di Cavour zei de kunst te hebben ontdekt hoe hij koningen en diplomaten met succes om de tuin kon leiden. Hij zei: ‘Ik vertelde eenvoudig de waarheid en werd dan toch niet geloofd.’ Ik weet niet of mijn werkelijke portret over Suharto op Soestdijk is geloofd. Het theater rond de man heeft zich normaal gecontinueerd. Een kwartet Oranjes staat in de rij om zijn regime volgend jaar een bezoek te brengen. Hollen of stilstaan. Eeuwen lang zette geen Oranje voet aan wal in de grote Oost, maar nu een onderdrukkersregime er de scepter zwaait moet iedereen zo nodig. Laat onze koninklijke familie dan ook meteen maar namens ons strijkages plegen jegens de cia-kliek die martelt en moordt in Griekenland, of de nazi's in Portugal. Dan had mijnheer Bokassa ook wel een detour van Bonn naar Soestdijk kunnen komen maken. Het hek is nu toch van de Dam. Let wel, geachte lezer, ik hanteer hier slechts Luns'
eigen argumentatie, dat Sukarno een te gedegenereerde man was om naast onze vorstin te staan. Het officiële bezoek van generaal Suharto naderde. Ter voorbereiding van de Nederlandse publieke opinie was Anthonie C. Dake voor de nos naar Djakarta gereisd om een interview met Suharto op te nemen, dat vriendelijk over moest komen. Hij keuvelde met de generaal, zelfs op een zodanige wijze, dat de nrc boven een televisiecommentaar schreef: suharto en zijn butler. Volgens de nrc was Dake's wijze van vragenstelling ‘een klap in het gezicht van de kijkers’. Waarom Dake zo lief was voor de putschgeneraal zou pas in 1973 duidelijk worden. Hij was bezig een boek voor te bereiden dat Sukarno ervan zou moeten gaan beschuldigen de moord op de zes generaals te hebben bevolen. Informatie van het genre-Luns, die in zijn memoires (pagina 117) domweg aankondigt, dat Sukarno het tenslotte te bont maakte, ‘door de afschuwelijke moord op zeven legergeneraals toe
te laten.’ Bovendien werden er geen zeven maar zes generaals vermoord. Nauwkeurigheid is nooit Luns' fort geweest! Op pagina 47 maakt de minister het echter allemaal weer goed door over de inmiddels overleden Bung Karno plechtig te verklaren ‘God hebbe zijn ziel!’ De vereniging ‘Door de Eeuwen Trouw’ had hoffelijk en ruimschoots van te voren aangekondigd, dat Ambonnese jongeren uit protest tegen Suharto's komst naar Nederland in actie zouden komen. Inderdaad werd 30 augustus 1970 de woning van de Indonesische ambassadeur, Taswin A. Natadiningrat, in Wassenaar bezet. De diplomaat zelf vluchtte in pyjama naar het nabijgelegen kasteel Oud Wassenaar, zijn echtgenote en kinderen aan hun lot overlatende. Tijdens de schermutselingen kwam een Wassenaarse politieagent in de paniek om het leven. Het kabinet wist met de grootste moeite H.M. de koningin er op maandagochtend, 31 augustus, van af te houden zelf naar Wassenaar te gaan om de ambassadeursvrouw en haar gezin te ontzetten, in de overtuiging dat de Ambonnese jongeren op Haar nooit zouden vuren. Luns arriveerde ook ter plaatse en haalde nog bij een jachterige sprong over een hek van een buurman van de Indonesische ambassadeur zijn pantalon open. De voormalige Indonesische zaakgelastigde, Pak Wiarto, gaf mij te kennen, dat Suharto helemaal geen zin meer had gehad om naar Nederland te vertrekken, maar dat hij enkele malen persoonlijk door prins Bernhard werd opgebeld om toch vooral te komen. De Indonesische president is toen even in Nederland geweest, verplaatste zich per helikopter, poseerde voor een staatsiefoto met de koninklijke familie en reisde als een haas naar West-Duitsland af. De enige Oranje die ooit Indië bezocht was prins Hendrik, ‘de Zeevaarder’. Hij reisde naar Batavia in 1837. Wel had B.C. de Jonge die van 1931 tot 1936 gouverneur-generaal van Indië was, voorgesteld de toenmalige prinses Juliana een studiereis te laten maken, maar het werd toen belangrijker geacht dat er eerst een passende echtgenoot onder Europese vorstenhuizen voor de troonopvolgster zou worden gevonden. Juliana verloofde zich in 1936 en huwde in 1937. Toen zij als koningin in de zomer van 1971 een officieel tegenbezoek aan Indonesië zou brengen, heb ik met collega Willem Klinkenberg en uitgever Jaap Jansen het initiatief ontwikkeld een brief tot H.M. de Koningin te richten, mede ondertekend door een twintigtal gelijkdenkenden, waarin wij een dringend beroep deden op het staatshoofd onder de huidige omstandigheden in Indonesië niet namens het koninkrijk een officieel bezoek te gaan brengen.Zie Appendix XIX voor volledige tekst. Johan Fabricius reageerde in De Telegraaf op dit uitdrukkelijke verzoek met een artikel, bezoek vorstin aan indonesië nuttig. ‘Mijn persoonlijke indruk bij een vrij recent bezoek aan Indonesië,’ aldus deze auteur,De Telegraaf, 26 juni 1971. ‘is geweest, dat Suharto bij de overgrote meerderheid daarginds een geliefde figuur is en dat zijn regime het Indonesische volk een lang ontbeerde vrijheid heeft gebracht.’ Wanneer men zoiets over een vierkoloms kop in grote vette letters ziet aangekondigd moet men zich toch afvragen of de schrijver wel goed bij zijn
hoofd was toen hij deze fantastische verhalen in strijd met iedere werkelijkheid over het Indonesië van Suharto, optekende. ‘Vrijheid’ noemde Fabricius de situatie in Indonesië, nog geen vier weken nadat de Suharto-kliek met machtsmiddelen, stenguns en chantage kans had gezien bij ‘vrije’ verkiezingen de door het bewind in het leven geroepen golkar-partij 65 percent van de stemmen te laten behalen. Resultaat: Suharto's golkar kreeg 226 van de 360 zetels in het zogenaamde Huis van Afgevaardigden nadat 53,8 miljoen uitgebrachte stemmen waren geteld. Omdat de golkar van de regering nog eens 100 zetels aangewezen zou krijgen zou de Suharto-partij bij al dit soort ‘vrijheid’ over 334 van de 460 zetels in het Huis van Afgevaardigden gaan beschikken, oftewel 72 percent van de ‘democratische stemmen’ in het land. Zelfs het Amerikaanse weekblad Newsweek oordeelde het nodig om de ‘verkiezingen’ in het vrije Indonesië van Suharto als een schertsvertoning af te schilderen. Daarom blijft het op zijn minst genomen curieus waarom een eerbaar man als Fabricius zich zou lenen voor het maken van propaganda voor Suharto in De Telegraaf. Newsweek schreef verder dat aan de Indonesische taal een nieuw woord was toegevoegd, namelijk intimidasi. Zelfs Time meldde dat Suharto niet minder dan 2 500 Indonesische politici had ‘uitgewied’ als onacceptabel alvorens de kandidaten voor de verkiezingen door het generaalsregime werden bekend gemaakt. Dank zij Joseph Luns, eens door Paul van 't Veer terecht omschreven als ‘kampioen van het illusionisme’, ontstond aan de vooravond van de reis van koningin en prins naar de grote Oost een fikse rel. Harry Hagendorn van de nos-televisie had het heldere idee geopperd een ontmoetingsprogramma te arrangeren waarbij vóor- en tegenstanders van het staatsbezoek aan Indonesië aan het woord zouden komen. Discussieleider was Willem L. Brugsma. Het zou mevrouw Beb Vuyk zijn die voor een verrassende ontwikkeling zorgde. Zij provoceerde Luns tot een cadenza, waarbij hij zijn verbeelding, gebruikelijke onnauwkeurigheid en onware vertelsels over werkelijke gebeurtenissen de vrije loop liet. Hier volgt de oorspronkelijke nos-tekst: Brugsma: Waar heeft volgens u, mevrouw Vuyk, het moeilijkste punt in de Nederlands-Indonesische betrekkingen gelegen? Mevr. Vuyk: Dat is geweest tijdens de onderhandeling, tijdens de Burhanudin Harahap-regering. Ik meen dat het de derde of vierde regering was, die we toen hadden. Toen hebben we, toen was er een bijzon-der goeie regering in Indonesië bij elkaar gekomen onder leiding van Harahap Burhanudin en daarvan is een delegatie, ik meen naar Genève gegaan. Luns: Het is lollig, het is interessant dat u dat zegt, want ik was de leider van de Nederlandse delegatie en daar waren verschillende ministers bij. Mevr. Vuyk: En daar was van Indonesische kant - ik ken ze niet allemaal uit mijn hoofd, ik weet dat deze delegatie bijzonder zorgvuldig was vastgesteld. Er waren mensen, die zo heet het, geen ressentimenten tegenover Nederland hadden. Dat was Leimena, dat was Anak Agung, een latere gevangene onder Sukarno en daar was verder bij Roem, die hier hoge commissaris is geweest en ik kende deze mensen persoonlijk. Ik zat op het vliegveld en ze kwamen terug van onderhandelingen met u en ze voelden zich diep vernederd door u en u had de zaak afgebroken. U schijnt zelfs met uw vuist op tafel geslagen te hebben. Daarop is dit kabinet gevallen en daarop is Sukarno de zaak politiek in handen gespeeld. Luns: Ja, dat is interessant hè, want ik heb zelden, ik heb veel meegemaakt in mijn politieke leven. Ik heb zelden een legendevorming zo zien vastgrijpen, zo zien lukken als de legende van de onderhandelingen in Genève. Want ik kan nu wel zeggen, ik heb dat ook al meer verteld, maar ik kan u wel zeggen, hoe dat precies gelopen is. Wij waren uitermate goed ingelicht over de instructies, die de Indonesische delegatie had. Brugsma: Hoe kwam dat? Luns: Ja, we waren uitermate goed ingelicht, tot in de kleinste details. En ik herinner me, dat op het einde van die onderhandelingen - we hadden een moeilijke séance gehad, waarbij we verschillende formules hadden voorgelegd - het ging niet over West-Irian. Het ging over anderen, het ging over de schuld voornamelijk. Mevr. Vuyk: West-Irian was éen van de punten. Luns: Nee mevrouw, het stond niet op de agenda. Het was niet een punt van de agenda, maar het werd wel besproken in de gangen. Het was geen conferentie over West-Irian. Maar toen heb ik de toenmalige minister-president, de heer Drees opgebeld en toen heb ik gezegd: Vader Willem, ik noemde hem toen altijd Vader Willem, zoals ik dat nu ook wel doe. Vader Willem, heb je de laatste ideeën van de Indonesische delegatie gezien? Toen zei hij tegen me: Ja hoor, dat heb ik gezien, maar dat is volstrekt onmogelijk om te doen. Toen zei ik: Ik ben van plan dat alles te aanvaarden. En toen zegt-ie: Dat kun je niet doen, de Kamer zal je verscheuren, Luns! Toen heb ik tegen hem gezegd: Laat me nou maar begaan. Ik weet wat ik doe. Waarom wist ik wat te doen? Omdat ik wist, dat de delegatie de instructie had, komende van Sukarno, dat onder geen enkele voorwaarde de besprekingen mochten lukken. Toen heeft eindelijk Drees telefonisch gezegd: Luns, als jij dat vindt, dan ga je je gang maar. Ik zal je dekken. En toen met Blom en Van de Kieft en zo. Toen hebben we 's ochtends de Indonesische delegatie gehad en daar zaten
al die heren bij, waarvan ik verscheidenen zeer hoog acht, met name Roem, ook Leimena en ik heb toen gezegd, als ik het goed heb, waren dit de formules, die u volkomen zouden bevredigen, over de schuld en andere kwesties? Ja,... Toen heb ik daaraan toegevoegd: Heeft u nog tijd om te blijven in Genève? Ja, als het nodig is, nog wekenlang. En toen heb ik dat zo'n beetje gezegd. Toen zei ik: Welnu, hier heeft u ze. Ze zijn allemaal voor u. It's all yours. Waarop de Indonesische delegatie zei: Maar u kunt dit niet aanvaarden. Ik zei: Dit wordt aanvaard! Ja maar, dan spreekt u zonder bevoegdheid van uw regering. Ik zei: Ik spreek hier namens de Nederlandse regering. Die condities zijn aanvaard. U kunt ze precies zo krijgen en als u ze nog wilt veranderen, als u andere wilt formuleren, geeft u ze maar op. Toen zei de delegatie van Indonesië: Wij moeten contact met Djakarta opnemen. Wij kunnen hier geen antwoord op geven. Toen is er nog een gesprek geweest in de kamer boven onder anderen met de heer Roem en andere ministers. Toen heb ik gezegd en als wij toegeven over Nieuw-Guinea, naast deze condities, is het dan iets waardoor we de conferentie kunnen doen slagen? Ja, we moeten dat zeggen. Ze waren erg verward. Toen 's middags kwam het antwoord: Onaanvaardbaar. Toen zei ik: Hoezo onaanvaardbaar? Het zijn uw eigen formuleringen! Onaanvaardbaar, want het is te laat. Ik zei: Te laat voor wat? U kunt toch nog weken blijven? Nee, het is onaanvaardbaar. Wij hebben al bekend gemaakt in Indonesië, dat het mislukt is. Toen heb ik gezegd:... Mevr. Vuyk: Toen hebt u uw vuist op tafel geslagen. Luns: Nee nee, ik zal u zeggen mevrouw. Ik heb toen helemaal niet met mijn vuist op tafel geslagen. Ik was verstandig genoeg om dat niet te doen. Trouwens, het kwam niet als een verrassing. Het kwam niet als een verrassing en ik heb daarna wel getracht in de Kamercommissies en zo, om die misvatting weg te nemen. Maar er waren te veel mensen die het om allerlei redenen niet slecht vonden, dat de heer Luns degene was, de zondebok, die de betrekkingen vertroebelde en toen daarna kwam de delegatie terug en ik geloof zelfs niet, dat de delegatie heeft gezegd... Vóordat ze terugkwamen was er al die campagne tegen de leider van de delegatie. Die avond was ik werkelijk, hoewel ik het wist, diep geschokt. En de heer Van de Kieft heeft toen aan de andere leden van de delegatie gezegd: We moeten Luns, moeten we een beetje een riem onder het hart stoppen. Ik ben hem nog altijd dankbaar. We zijn toen gaan eten ergens en hij heeft op opgewekte wijze gezegd: Hoor 'ns ouwe jongen. Ik ben 14 jaar ouder dan jij. Dit soort dingen komt voor. Ik wist het natuurlijk ook wel. Maar dit moet je maar dragen. Dit is allemaal in het politieke leven. Daar is niets aan te veranderen. En ik kan u verzekeren mevrouw, dat de Nederlandse regering toen wist, dat het nog nodig werd geoordeeld door Sukarno om de grote tegenstelling met Nederland wakker te houden. Dat vond hij nodig voor de eenheid van het Indonesische volk voor het doorvoeren van de revolutie, voor de hele sfeer. En dat, daar waren wij dus tegen.
Maar kijk eens, ik vraag u niet mij te geloven, ik vraag alleen... Mevr. Vuyk: Mag ik even een opmerking maken. Namelijk dit, in die tijd had Sukarno nog niet de macht, die hij in '57 helemaal naar zich toe getrokken heeft en... was een man van de Masjumi en de Masjumi is de partij geweest, die niet zo vreselijk, die eigenlijk, hoe heet het, oppositie voerde tegen het Sukarno-bewind. Luns: U heeft gelijk mevrouw, ik herinner me ook als gisteren, dat men mij zei: Nu de Masjumi er is, u zult het zich ook herinneren meneer Bruins Slot, nu de Masjumi er is, nu gaan onze betrekkingen beter. Het is een diepe teleurstelling voor ons geweest, het gebrek aan karakter van de leiders van de Masjumi en het is hun eigen ondergang ook geweest, want de Masjumi is langzamerhand verdwenen. Maar nu komen we heel diep, laten we maar... (Hier spreekt men door elkaar)... Geldt dat ook voor Roem? Luns: Dat hij het wist, moet ik aannemen. Brugsma: Ik zou willen voorstellen, dat we het daarbij laten. In een vijfkoloms kop publiceerde De Telegraaf het artikel: dr. roem ontkent bewering van luns. Frank de Jong, die voor het staatsbezoek van de Koningin toch in Indonesië was toonde zich andermaal een behendig en plooibaar journalist door onmiddellijk ‘de eminence grise’ van de Indonesische politiek, die in 1955-1956 namens zijn land had deelgenomen aan de palavers in Genève, om een reactie te vragen. Roem, aldus De Telegraaf, ontkende met grote nadruk, dat Genève op last van wijlen president Sukarno was mislukt, zoals Luns had beweerd. ‘Hoe komt Luns aan die kletspraat?’ was de verbaasde reactie van dr. Roem, een krasse, gepensioneerde zestiger, op bewering van mr. Luns, dat deze op de Geneefse conferentie zijn Indonesische tegenspelers in alles zou hebben toegegeven met inbegrip van hun wensen omtrent de overdracht van West-Irian aan de Indonesische Republiek. ‘Dat is absoluut niet waar. Wij wilden in Genève komen spreken over de overdracht van West-Irian. Dat was de hoofdmoot van de onderhandelingen; dat wist Luns tevoren. Hij wist heel goed dat het ging om de voorwaarden van overdracht van bestuur en binnen welk aantal jaren die overdracht moest plaatsvinden. Wij van onze kant hebben absoluut alles gedaan om de conferentie van Genève niet helemaal te laten mislukken. Maar we hebben ons hoofd gestoten aan de halsstarrige houding van Luns. Voordat het gesprek nog goed en wel begonnen was, zei hij ons: “De soevereiniteit van West-Irian staat boven alle discussie, daar
wil ik niet over onderhandelen.” Dan ben je natuurlijk al gauw uitgepraat. Toen de conferentie dan ook na een dikke week was mislukt, besloot Indonesië de unie met Nederland te verbreken en werden de Nederlandse bezittingen in ons land twee jaar later genationaliseerd,’ aldus Roem in De Telegraaf. Vrijwel meteen kwam Luns' voornaamste partner in het komplot van verlakkerij, Romme, hem te hulp en verklaarde tegenover de parlementaire redactie van De Telegraaf, dat het ‘volstrekte onzin’ was dat Luns de zondebok zou moeten zijn. ‘Het verwondert me niets, dat het gegaan is zoals mr. Luns het geschetst heeft. Het ligt niet in zijn lijn om politiek halsstarrig te zijn. Dat is hij nooit geweest en hij is niet veranderd,’ aldus Romme. Prof. Romme geeft toe dat het parlement niet de precieze toedracht in Genève wist, ‘maar een aantal mensen was toch wel op de hoogte.’ Ook Willem Drees senior vertelde de telegraaf vlug dat Luns gelijk had en het blad drukte meteen een hoofdartikel af dat besloot met: Op het ogenblik is echter de vraag actueel of, nu deze legende is ontzenuwd (nota bene was niets ontzenuwd: de ellende moest nog beginnen) alle voornamelijk linkse critici van minister Luns in Nederland bereid zijn hun oordeel over zijn beleid in het openbaar te herzien. Telegraaf-kletskousen! Wordt op uw krant nu werkelijk geloofd dat men ‘links’ of ‘rechts’ moet zijn om te willen weten of Luns een telegram van Sukarno, dat hij liet onderscheppen, kan overleggen of niet? Zijn er werkelijk nog altijd mensen in dit land, die met De Telegraaf meegaan om de feiten en de waarheid over het geschiedkundige verleden bij de ondergang van onze vaderlandse belangen in Azië te willen weten aan ‘linkse’ of ‘rechtse’ politieke belangstelling willen ophangen? De commissie van de Amerikaanse Senaat die het gelieg en gedraai van Nixon en de zijnen namens het Congres uitzoekt bestond uit drie democratische en drie republikeinse senatoren. Niemand, letterlijk niemand, die in de V.S. nog bij zijn hoofd was, heeft dit onderzoek durven associëren met ‘linkse’ democraten en ‘rechtse’ republikeinen. De voorzitter van de commissie, senator Sam Ervin was in feite een zuidelijke, eerder ‘rechtse’ democraat. De Telegraaf blijft met haar rode en blauwe etiketjes plakken, éen der kwaadaardigste vervuilers van onze Nederlandse samenleving, en dateert haar redactionele beleid blijkbaar uit de tijd van vóor het McCarthyisme in de Verenigde Staten, eigenlijk zoals wij in ons geliefde volkslied nog over het eren van aartsvijand Spanje leuteren. Ik telefoneerde met mijn vriend Van Konijnenburg, die al evenzeer met ergernis van de nieuwe verdraaiingen des ministers had kennis genomen. Konijn maakte mij erop attent dat Anak Agung Gde Agung, tijdens de Geneefse conferentie minister van Buitenlandse Zaken van Indonesië en dus de tegenspeler van Luns, momenteel Suharto's ambassadeur in Oostenrijk was. Het was een voortreffelijke tip. Ik telefoneerde met Anak Agung en hij stemde na enkele dagen in een interview toe. Aangezien de ambassadeur geen vriend van Sukarno was en ik bovendien geen zin had met een envoy van Suharto op televisie
gezien te worden, stelde ik kro-Brandpunt voor, dat niet ik maar zij de opname zouden maken. Samen met Aad van den Heuvel, Piet Kaart en een geluidstechnicus vlogen wij naar Wenen. Anak Agung was van mening, dat men in 1955 in Den Haag bijzonder goed op de hoogte was van het feit dat de regering-Harahap zeer oprecht met Nederland tot een akkoord wenste te komen inzake Nieuw-Guinea. Anak Agung vervolgde, dat hij nauwelijks als een vriend van Sukarno te boek stond en niet minder dan vijf jaar tijdens diens bewind in afzondering had moeten doorbrengen. Het leek mij overigens een sterke zaak Sukarno tegen Luns door een vijand te laten verdedigen. Anak Agung onderstreepte verder dat hij ten tijde van de Geneefse conferentie, in de winter van 1955-1956, minister van Buitenlandse Zaken was geweest, dat Sukarno nooit een telegram als door Luns verzonnen aan de Indonesische delegatie had gezonden. Hij wees de Brandpunt-ploeg en mijzelf op het feit, dat Sukarno in 1955 nog constitutioneel president was geweest, en niet eens dergelijke instructies zou hebben kúnnen geven, als hij dat gewild zou hebben. Bovendien liet de regering-Harahap zich door de president allerminst de wet voorschrijven. Anak Agung sprak tegenover ons van ‘dat zuigt Luns uit zijn duim’, en, wat die man zegt zijn ‘verzinsels’. Anak Agung was inderdaad in het verleden een beroepsopponent van Bung Karno geweest. Tegen Willem Drees zou hij eens gezegd hebben: ‘Hebt u niet een of andere loslopende luitenant die Sukarno bij ons overhoop kan komen schieten?’ De uitspraak illustreert wel enige mate, waarom Bung Karno Anak Agung en enige van diens kornuiten in quarantaine in een afgelegen villa liet plaatsen, temeer daar tenslotte een vijftal pogingen tot doodslag op de president daadwerkelijk werden uitgevoerd. Misschien had Anak Agung inmiddels wel een loslopende Indonesische korporaal gevonden! Bij de kennismaking op de Indonesische ambassade in Wenen, in aanwezigheid van enkele stafleden, de ambassadeur, en het Brandpunt-team, zette ik uiteen dat ik als aanhanger van Sukarno's Orde Lama (Oude Orde) beter niet in beeld kon komen met een exponent van de Orde Baru (Nieuwe Orde), prins Anak Agung. De gezichten betrokken even, maar Aad van den Heuvel nam met zijn bekende verve de zaken over en leidde een voortreffelijk interview van twintig minuten dat vrijdag 27 augustus, precies vijf dagen na het gezwets van Luns werd uitgezonden. De ambassadeur bleek buiten beeld eens te meer gebelgd over Luns' persoonlijke optreden in Genève, precies in overeenstemming met wat mevrouw Beb Vuyk had gesteld. Hij vertelde ons Brandpunt-team hoe hij op een gegeven moment een Indonesische ontwerp-resolutie indiende, die door Luns in ontvangst werd genomen Luns hield het voorstel in de hoogte met de woorden: ‘Meneer Anak Agung, dit lijkt wel een w.c.-papiertje!’ Dit is dan wat de televisiekijker niet weet en niet te zien krijgt over het optreden van de man die zich negentien jaren lang minister van Buitenlandse Zaken van het Koninkrijk der Nederlanden kon noemen! Anak Agung vervolgde: ‘Onze delegatie
met zulke gematigde mensen als Johannes Leimena, Mohammed Roem en professor Sumitro was geschokt door het uitermate grove optreden van deze meneer. Professor Sumitro wilde zelfs uit protest de vergadering verlaten, maar dat heb ik kunnen sussen,’ aldus Anak Agung. ‘Al wordt die man honderdmaal secretaris-generaal van de navo, het is een persoon, die ik nooit meer wens te ontmoeten.’ Multatuli schreef al in de Max Havelaar dat men de regent van Lebak slechts hoefde aan te zien, om te weten dat het merendeel der Europeanen, die met hem in contact kwamen, meer van hem dan deze van hen te leren had. Ambassadeur Anak Agung, de oudste zoon van de Balinese vorst van Gianjar werd 24 juli 1921 geboren. Hij behaalde zijn doctoraat in de rechtswetenschappen aan de Universiteit van Indonesië. In 1948 nam hij deel aan de onderhandelingen bij de Ronde-tafelconferentie. Hij zei onder meer het volgende in Brandpunt: Van den Heuvel: Afgelopen zondag zei de heer Luns destijds inlichtingen te hebben gehad dat uw delegatie door Sukarno was geïnstrueerd de conferentie in ieder geval te laten mislukken. Anak Agung: Uit welke bronnen de heer Luns deze informaties heeft verworven weet ik natuurlijk niet, maar ik moet toch wel zeggen dat in mijn hoedanigheid van minister van Buitenlandse Zaken en ook als leider van de delegatie ik geenszins op de hoogte ben geweest - van welke zijde ook wisten wij niet dat er iets van dien aard aan de gang was geweest. Zoals u weet: ik ben geen vriend van de heer Sukarno en ben bijna vijf jaren door de heer Sukarno uit politieke overwegingen in de gevangenis gestopt. Maar ter wille van de objectiviteit moet ik daarbij aantekenen: zulke instructies hebben wij van de heer Sukarno nooit gekregen. Positief nooit. Van den Heuvel: Zouden die instructies mogelijk zijn geweest in 1955, 1956? Anak Agung: Ik zou zeggen, logischerwijze gesproken was dat niet mogelijk. In 1956 hadden wij in Indonesië nog een democratisch-parlementaire regering. De president was in die tijd een constitutioneel president, geen uitvoerend president. Legaal gesproken zou het nog mogelijk geweest zijn dat wijlen de heer Sukarno instructies kon geven aan het kabinet. Maar zoals u weet: het kabinet van Burahudin Harahap stond zeker niet op zo'n vriendschappelijke voet met de heer Sukarno, dat dit kabinet zulke instructies zou willen ontvangen van de heer Sukarno. Van den Heuvel: Hebt u enig idee waar de heer Luns deze informaties vandaan zou kunnen hebben? Anak Agung: Ja, dat is natuurlijk niet op mijn weg om daarop te antwoorden, maar ik kan u wel éen ding zeggen: positief moet ik zeggen dat zulke instructies mij althans nooit hebben bereikt, of het kabinet nooit hebben bereikt. Van den Heuvel: Een andere zaak, die de heer Luns op de televisie heeft aangesneden, was de agenda. Hij heeft verklaard, dat de kwestie West-Irian niet op de agenda stond. Anak Agung: Dat bevreemdt mij wel erg, want zoals u weet is die
kwestie van West-Irian een heel belangrijke kwestie geweest. Zoals u weet, voordat de regering-Harahap een delegatie naar Genève stuurde voor onderhandelingen, was er reeds een Sunarjo-delegatie die met de heer Luns onderhandelde. Deze heeft op 10 augustus 1952 een protocol getekend, maar dat was onaanvaardbaar voor het parlement. Dat protocol is nooit ter ratificatie aan het parlement aangeboden om het simpele feit, omdat West-Irian niet genoemd was. Dit kabinet-Harahap, dat op zijn program als eerste had staan alle pogingen aan te wenden om het West-Irian-conflict door onderhandelingen met Nederland op te lossen, zou het onmogelijk geweest zijn om onderhandelingen met de Nederlandse regering over de relatie tussen Nederland en Indonesië te voeren zonder het punt West-Irian in de agenda op te nemen. Nou ik kan u zeggen: zoals u weet hebben we voordat wij tot officiële onderhandelingen met de Nederlandse regering kwamen, de zaak zeer grondig voorbereid. De regering had een speciale ambassadeur, wijlen Utojo Ramelan, op 19 november naar Holland gestuurd als gevolmachtigd ambassadeur, juist om te spreken met de Nederlandse regering over een gedetailleerde agenda over de toekomstige ontwikkelingen. Van den Heuvel: En West-Irian - welk punt was dat? Anak Agung: West-Irian was erbij. Er waren vier punten. Het eerste punt was het vervangen van het zogenaamde protocol van augustus 1954; ten tweede: bespreking van de financieel-economische vraagstukken, welke thans opnieuw moesten worden besproken omdat deze vraagstukken welke besproken waren geweest gedurende de Rondetafelconferentie niet meer in overeenstemming waren met de ontwikkeling van de tijd, en als derde punt stond daar West-Irian. Ik zal quoten, er staat duidelijk in punt drie: ‘besprekingen aangaande zekere problemen over West-Irian met dien verstande dat alle partijen haar gezichtspunt ten aanzien van de soevereiniteit handhaven.’ Duidelijker kan het niet zijn. En het vierde punt, dat was over enkele problemen die de partijen de moeite waard achtten om te bespreken, alsnog zouden kunnen worden besproken. Maar het kardinale punt: West-Irian, is met zoveel woorden genoemd in paragraaf 3 van de bereikte overeenkomst van wijlen ambassadeur Utojo Ramelan en de Nederlandse regering. Van den Heuvel: De heer Luns heeft gezegd, letterlijk: er is over West-Irian niet gesproken, alleen in de gangen is erover gepraat. Anak Agung: Wel, dat is natuurlijk een beetje, ja - verre van de feiten, zou ik zeggen, want in Genève hadden wij een hele grote delegatie, dus daar hadden wij het program zo ingedeeld dat deze besprekingen simultaan plaatsvonden.   luns gaf onjuiste informaties, aldus later een kop in de nrc. strakke houding van luns oorzaak van mislukken gesprek, aldus Het Vrije Volk. betoog luns ontkracht, schreef De Volkskrant, geen instructies van sukarno in geneefs gesprek, aldus Trouw. Zo herinner ik mij zelf een andere dikhuidige onbeschoftheid van Luns bij de ondertekening van een cultureel akkoord op 7 september 1966 op het Ministerie van Buitenlandse Zaken. Het slachtoffer was de Sultan van Djokjakarta. Men was aan een lange tafel gezeten. De documenten lagen in een donkerblauwe plastic map gereed. Toen het moment van ondertekening was aangebroken, nam Luns de papieren eruit, hield de lege map eerst links van zijn stoel boven de grond, toen rechts, keek ostentatief of er een prullenmand stond, zag er geen en deponeerde het lege mapje toen tot grote hilariteit van de aanwezigen vóor de sultan op de tafel, met de woorden, zeer overdreven uitgesproken: ‘Hoogheid, mag ik u dit mapje als souvenir aanbieden.’ Ik keek op dat moment recht in de ogen van de chef-protocol, Gevers, die als een pilaar achter Luns stond en geen spier van zijn gezicht vertrok. Geen wonder dat wellevende Indonesische diplomaten aanzienlijke minachting voor deze poeha-meneer koesteren. Wat de heer Gevers ondanks zijn poker-face dacht laat zich raden. Zelf geneerde ik mij als Nederlander in niet geringe mate voor de uitzonderlijke lompheid van ‘onze’ minister, de man die de leeuw weer eens had laten brullen! Het zou overigens een misvatting zijn te veronderstellen dat Luns zich uitsluitend jegens Indonesiërs of buitenlanders onbeschoft en leugenachtig opstelde. In de Kamer moest Luns immers het psp-lid H.J. Lankhorst zijn verontschuldigingen aanbieden, omdat hij hem tijdens debatten mompelend voor lamstraal had uitgemaakt. Bovendien deed Luns of hem de naam van Lankhorst maar niet te binnen wilde schieten en zei iets in de richting van ‘de heer Lamkan’. ‘Ik hoorde aan mijn rechterzijde iets anders fluisteren. Mompelend heb ik dat woord toen herhaald en eraan toegevoegd: neen, dat is het niet. Ten onrechte is toen ook het eerste woord dat ik mompelde buiten de regeringstafel gehoord.’Otto Kuijk en Martin Deelen, Bepaaldelijk... Luns. H.J.W. Becht, 1965. Pagina 130. En zodoende had Luns zich weer zwierig uit een delicate kwestie gered aan de hand van zogenaamd lollige kwinkslagen. ‘Ik denk zelf weleens: wat zeg ik eigenlijk weinig,’ merkte Luns in een gesprek met Het Parool bij een understatement van de eeuw op, ‘maar dat kan nu eenmaal vaak niet anders...’ Rienk H. Kramer belichtte in Panorama hoe honds-onbeschoft Luns, als hij een glaasje te veel op had, tegen zijn eigen ambtenaren van Buitenlandse Zaken kon optreden. Kramer omschreef de reactie van de 1275 bz-Nederlanders in den vreemde en de 1150 man bz-personeel in Den Haag bij het afscheid van de minister in 1971, toen men de verzuchting slaakte: ‘Fijn, dan krijgen we eindelijk eens wat werk te doen en zal er met meer ernst naar ons worden geluisterd.’ Kramer herinnerde zich ook een incident uit de bar van hotel Kons in Luxemburg, toen indertijd in het groothertogdom een navo-ministerraad bijeen was. De rede van Luns voor de volgende dag was door het departement opgesteld. Luns, die kennelijk iets te veel sherry had gedronken - een zeldzaamheid overigens - ging in een luidruchtige bui met een erg grove borstel door de tekst. Gedwee en met steeds roder wordende hoof-den zaten Luns' topadviseurs - directeur-generaal de heer De Ranitz, baron Van Boetzelaer en navo-ambassadeur Boon - zwijgend en zich zeer ergerend toe te kijken, hoe Luns met in de linkerhand een croque monsieur, af en toe grote happen nemend, met de rechterhand grote strepen door de tekst haalde. Daarbij maakte hij opmerkingen als: ‘Hoe komen jullie erbij?’ ‘Wat een nonsens.’ ‘Wie denkt toch al die onzin uit, jij toch niet?’ Dit laatste tegen De Ranitz. Of Luns' razendsnelle, gevatte onbeschoftheid jegens mevrouw Klompé. Deze respectabele dame zat twee weken in een nieuw kabinet toen de Suez-crisis midden in de nacht uitbrak. Onmiddellijk belde zij Luns in diens slaap in de ministeriële residentie aan Plein 1813 op. ‘Wat doet de regering?’ was haar vraag. De minister antwoordde: ‘De regering slaapt,’ en hing op. Intussen liet drs. Schmelzer, als voorzitter van de vaste Kamercommissie voor Buitenlandse Zaken in 1970, mij die dagen schriftelijk weten, ‘dat er geen enkele aanleiding was om het Nieuw-Guinea-beleid van de heer Luns te doen doorlichten.’Zie Appendix XX. Ook antwoordde Schmelzer als minister van Buitenlandse Zaken het Kamerlid voor d'66, de heer Schwartz, ‘dat de Nederlandse regering lastig aansprakelijk gesteld kon worden voor uitspraken van oud-ministers.’ ‘De regering meent dat incidentele openbaarmaking van documenten en vertrouwelijke gegevens uit een vroegere regeringsperiode in het algemeen niet in overeenstemming is met de vereisten van een verantwoordelijke geschiedschrijving. Zij is derhalve ook niet bereid hiertoe over te gaan,’ aldus de heer Schmelzer aan Schwartz. Alleen al Schmelzer's eigen boek uit 1973 staat boordevol vraagtekens en insinuaties omtrent Luns' Nieuw-Guinea beleid, zodat Schmelzer's eigen mededelingen alléen al voldoende zouden zijn om een onderzoek te rechtvaardigen. Waarbij naar mijn mening bij alle publikaties en zogenaamde onthullingen van officiële personen niet vergeten moet worden, dat zij die in het openbaar liegen en staatszaken helpen verdoezelen of blunders van elkaar helpen verbergen ongetwijfeld hetzelfde binnenskamers zullen doen, misschien nog wel in sterkere mate. Met andere woorden, hij die publiekelijk liegt, liegt privé zeker. Het was duidelijk. Het establishment bleef bij iedere aanval op een van haar leden snel een kordon om het desbetreffende slachtoffer trekken. Luns, eens seiner tweede klasse bij de koninklijke marine zou geen gemakkelijk varken zijn om te wassen. De kernvraag rond deze geniale manipulator is steeds geweest, hoe hij in godsnaam negentien
jaar lang de hele Haagse meute over de Indonesische kwestie op sleeptouw heeft kunnen nemen. Hij wist op een geraffineerde manier de anti-Indonesische sentimenten in Nederland te bespelen. Was Bruins Slot niet tijdens de eerste vergadering van het kabinet-De Quay opgestaan om aan te kondigen dat er vooral nooit met Indonesië over Nieuw-Guinea mocht worden onderhandeld? Luns had zich slechts gepersonifieerd met de wensen van de overgrote meerderheid van het Nederlandse volk! Luns kon immers stellen, ‘ik werd tot dit beleid gedwongen!’ Niemand kon hem immers iets maken. Zelfs pvda-bons Burger kwam in 1961 nog aankakken met de wens Nieuw-Guinea te internationaliseren en vooral niet aan Indonesië te geven. De hele Haagse meute heeft in feite wat de Nieuw-Guinea-zaak betreft, ook al was Luns c.s. de misleider en achterhouder van de belangrijkste feiten, boter op het hoofd. Probeer dan maar eens datzelfde college medeplichtigen een onderzoek te laten instellen naar wat er is gebeurd! Om die reden ook blijf ik Schmelzer's boek van 1973, waarin hij, eenmaal zelf uit de actieve politiek weggewerkt, Luns plotseling aanvalt, een brevet van chronische schijtlaarzerij vinden. Dit waren mosterd-na-demaaltijd-beschouwingen, van iemand, die tegen Luns in levenden lijve niet op durfde, alhoewel hij hem wél door scheen te hebben. Premier De Quay durfde Schmelzer blijkbaar helemaal niet tegen te spreken, terwijl hij juist als De Quay's belangrijkste adviseur op het gebied van de buitenlandse politiek optrad. En zelfs wanneer dr. J.H. van Roijen in juni 1973 een ‘Beste Norbert’-brief schrijft, waarin de oud-ambassadeur glashard stelt, dat Luns zijn diplomatieke boodschappen over de niet te verwachten Amerikaanse steun, niet steeds aan het kabinet doorgaf, durft Schmelzer deze mening van de gezaghebbende Van Roijen nog altijd niet aan de pers vrij te geven. Hij publiceert de brief minus deze 
belangrijke informatie. Het televisie-optreden van Luns in 1971 en het degens kruisen met mevrouw Beb Vuyk deed velen in Den Haag even de adem inhouden. Stel je voor dat de verneukerij uit zou komen! Oud-premier Drees zei door de telefoon tegen Willem L. Brugsma, gespreksleider van het nos-forum: ‘Ik houd mijn hart vast, meneer Brugsma!’ Om éen moment terug te keren naar de ontwikkelingen in Indonesië: in een belangwekkende reportage van H.C. Beynon voor De Volkskrant: oppositie voorspelt usa-monopolie in indonesië, werd andermaal bevestigd, wat Bung Karno en de zijnen het meest vreesden, de uitverkoop en knieval aan het necolim-kapitalisme en imperialisme van de Amerikanen en de rijke westerse landen door een kleine groep topgeneraals, die door westerse financieel-economische belan-gen in het zadel waren geholpen en in het zadel werden gehouden. Beynon wees er vanuit Djakarta op dat een vertrek van de Amerikanen uit Vietnam (vroeg of laat) de machtspolitiek van Washington in Azië niet in wezen zou aantasten. ‘De politiek der Verenigde Staten zal in wezen niet veranderen, zij zal gericht blijven op machtsinvloed in het gebied van de Stille Oceaan, omdat dit een strategisch belang is voor de westkust van de Verenigde Staten. Bij de uitvoering van die politiek zullen dezelfde beproefde middelen worden gehanteerd: kapitaalsinfiltratie (door hulpverlening en investeringen), ideologische infiltratie en zowel bovengrondse als ondergrondse (cia) militaire infiltratie.’ Beynon vervolgde in zijn belangwekkende reportage: ‘De binnenlandse factoren zijn van politieke en sociaal-economische aard. De oppositie gaat er van uit, dat de economische politiek van de huidige regering tot falen is gedoemd, omdat de grote massa er niet beter van wordt. Er ontstaat verdere verpaupering, daardoor grotere onrust en onzekerheid bij het Indonesische volk. Het vertrouwen in de bewindhebbers wordt verder ondermijnd door duidelijke voorbeelden van corruptie, nepotisme, en dictatuur die nog verscherpt worden door willekeur van een schrikbewind dat onder het mom van bestrijding van het communisme alle oppositie de mond snoert en vastzet. Omdat de afgelopen algemene verkiezingen een wassen neus zijn geweest, komt deze ontwikkeling alleen maar de traditionele politieke groeperingen ten goede, omdat zij de werkelijke representanten van het volk zijn. Zij komen dus weer aan bod als het sociaal-economische beleid is vastgelopen en zij zullen dan de kans aangrijpen om met de bevolking samen, het huidige bewind te vervangen door een werkelijk democratisch bewind. Dit kritieke punt wordt bereikt in samenhang met de buitenlandse politiek, die er op gericht is uiteindelijk de Verenigde Staten en Japan hier een monopoliepositie te verschaffen. De Amerikaanse en Japanse (= Amerikaanse) infiltratie is in Indonesië in volle gang. Dit betreft het bedrijfsleven, de grootondernemingen, het bankwezen. De staf van de ambassade is nog nooit zo omvangrijk geweest en wordt steeds verder uitgebreid. Hetzelfde geldt voor de adviseurs. Door middel van de adviseurs infiltreert men niet alleen het economische leven maar ook de strijdmachtonderdelen. Deze onderdelen worden bovendien helemaal ingepalmd door de vernieuwing van het verouderde oorlogsmaterieel uit het Oostblok, verkregen in Sukarno's tijd met grote kredieten, door Amerikaans materieel. De huidige macht in Indonesië is in handen van figuren die duidelijk pro-Amerika zijn, een westerse mentaliteit hebben en sterk kapitalistisch zijn georiënteerd. Deze sterke figuren die de macht achter de schermen vormen zijn ex-leden en sympathisanten van... de psi, de Partai Sosialis Indonesia van wijlen Sutan Sjahrir! Zij zijn in hun huidige kapitalistische en pro-Amerikaanse oriëntatie afgeweken van de oorspronkelijke idealen van Sjahrir, die met zijn socialisme in eerste in-stantie de verbetering van het lot der grote massa's voor ogen had. De overeenkomst met Sjahrir is, dat zowel hij als de huidige psi-figuren westers georiënteerd zijn. Omdat een machtswisseling alleen maar mogelijk blijft indien de gewapende macht hierbij is betrokken, voorziet men een strijd tussen enerzijds de corrupte kapitalistische bovenbouw van het bewind en de strijdmacht, daarbij gesteund door de Verenigde Staten en anderzijds de grote groep van ontevredenen en sociaal bewogen onderbouw van onderofficieren en manschappen, die de sympathie van de bevolking hebben. In dit conflict, dat eerder gewelddadig dan evolutionair zal verlopen, krijgen extreem linkse groepen zoals de ondergrondse pki (communisten) met hulp van Chinees kapitaal, een kans om de macht te veroveren. Zij zullen daarin echter niet slagen, omdat het communisme een vreemd element in de Indonesische structuur blijft, evenals de orthodoxe Islam. Het zullen dus de progressief-nationalistische elementen zijn, die uiteindelijk toch de bovenhand krijgen en Indonesië's koers zullen corrigeren naar neutralisme en socialisme. Extremisme van links noch van rechts, is een haalbare kaart. Dus geen Islam-staat, evenmin een Volksrepubliek Indonesië, maar de Pantja Sila-staat. Met de komst van deze nieuwe macht die vooral zal steunen op de jonge generatie, zal een lange periode van rust en opbouw aanbreken, aldus de oppositie, die hiermee dicht bij de verhalen van het oude volksgeloof komt en wellicht daar ook gebruik van maakt bij het streven naar de vestiging van een nieuw bewind.’ Beynon wees er vervolgens op dat Den Haag via ontwikkelingshulp bij de sanering van de economie een belangrijke invloed uitoefende en de ontwikkeling naar een kapitalistische structuur in Indonesië (in strijd dus met de werkelijke belangen van de massa) hielp bevorderen. ‘Deze politieke mentaliteit past geheel bij de activiteiten van het Nederlandse grootkapitaal dat nieuwe activiteiten richt op Indonesië en daarbij het oude systeem van roofbouw tracht te bereiken.’ Tot zover gedeelten van Beynon's reportage in De Volkskrant van 24 augustus 1971. Deze dagen begon Elseviers een serie artikelen te publiceren, gebaseerd op de memoires van de heer Luns, opgetekend door dichterschrijver, Michel van der Plas. De groep-Rijkens had alleen maar een hinderlijke en naïeve rol gespeeld. ‘De activiteiten van deze groep hebben de regering nogal wat last bezorgd,’ aldus Luns. ‘Hun activiteiten waren echter wel van een heel ander en hoger niveau dan die van een journalist als Oltmans.’Ik herinner mij. Pagina 91. Ik had een memorandum gedeponeerd bij Walt W. Rostov op het
Witte Huis,Zie pagina 131. die samen met ambassadeur Robert Komer ermee naar president John F. Kennedy was gewandeld, waarna contact met paleis Soestdijk en de groep-Rijkens was gevolgd, Luns op 12 april 1961 nog verder de kous op de kop had gekregen bij zijn bezoeken aan Washington, maar natuurlijk kon Luns in zijn historische beschouwingen niet anders dan een poging ondernemen het niveau van mijn operaties naar beneden te halen. Hij wist wel beter. Maar hij sprak en schreef nu eenmaal voortdurend onwaarheid. De groep-Rijkens is naar mijn mening in éen opzicht naïef geweest. Rijkens bleef door alles heen een gentleman. Hij weigerde zich tegenover autoriteiten te verlagen tot het niveau schofterij door zijn tegenstanders gehanteerd. Er werd met scherp geschoten, maar Rijkens bleef à tout prix heer. Met uitzondering van de confrontatie tussen Rijkens en Luns van 14 juni 1961 - waarna de minister in de Kamer tegen de grond ging en naar de Haute Savoie moest om bij te komen - heeft Paul Rijkens steeds de regels van het diplomatieke spel in acht genomen. Luns niet. Die pafte onder de navel, links en rechts. Ik was niet van plan mij door deze man, ook al was hij even lang als Charles de Gaulle, te laten intimideren of afschrikken, zoals naar mijn gevoel de groep-Rijkens als bange wezels steeds te veel heeft gedaan. Daarbij had Rijkens natuurlijk voortdurend rekening te houden met zijn vriend op Soestdijk. Ik kon zonder bindingen de groep de poorten van het Witte Huis binnenslepen waarna Luns met zijn gesodemieter helemaal kon inpakken. En dan is er de trieste periode Werner Verrips, waarbij het eeuwig een raadsel schijnt te zullen blijven waarom Rijkens toeliet dat operaties van inlichtingendiensten zijn lobby penetreerden, want dit geschieddie klaarblijkelijk met zijn goedvinden en zijn instemming. Het was precies zoals Sander Idema in Het Vrije Volk in een commentaar op Luns' memoires stelde: ‘Een paar maanden geleden heeft oud-minister Luns door een gesprek voor de televisie met de journalist Brugsma opwinding in de vaderlandse politieke vijver veroorzaakt. Er waren, zei Luns, allerlei legendes ontstaan. Per televisie zou hij dan wel eens de echte waarheid aan het licht brengen.’Zie Het Parool, 11 september 1973. Idema vervolgde: ‘Er staat nu zwart op wit, dat de Indonesische delegatie onder leiding van Anak Agung opdracht heeft gekregen alles te laten mislukken.’ Nog geen twee maanden na het incident voor de nos-televisie beves- tigde Luns dit nog eens in zijn boek Ik herinner mij. Alléen, ditmaal met de ostentatieve weglating van de naam Sukarno! Hij herhaalde niet dat president Sukarno de Conferentie van Genève wilde doen mislukken. In zoverre had de actie tegen de verzinsels van Luns voorlopig resultaat geboekt. Wél stelde Luns c.s. nog steeds, dat hij via de ‘voortreffelijke inlichtingendienst’ (welke inlichtingendienst, de Nederlandse, de cia, wie?) op de hoogte was van de ‘overheersende invloed van de grillige Sukarno...’ Maar verder durfde meneer Luns ditmaal niet meer te gaan. Willem Drees senior zegt thans in 1973 dat Luns zich tijdens het nos-forum slechts tijdelijk vergiste en te goeder trouw een geheugen
stoornis had gehad. ‘Want,’ zegt de oud-premier, ‘hij heeft deze dingen toch ook niet in zijn memoires gesteld.’ Haal je de koekoek. Zo achterlijk is hij nu ook weer niet, om daags na een gigantische rel, waaruit bleek dat de anti-Sukarnisten als Anak Agung en Mohammed Roem niet van plan waren zich bij zijn gezwam over oud-president Sukarno zonder meer neer te leggen, opnieuw te proberen een leugen in de geschiedenis te plaatsen om zijn eigen falen in Genève verder te maskeren. Die Luns-vlieger was althans nu niet opgegaan. Bovendien beoogt Anak Agung ongeveer terzelfdertijd dat dit boek uitkomt, zijn memoires te publiceren (bij Mouton in Den Haag). Dat wil zeggen, wanneer de heer Drees er niet in zou slagen de ambassadeur van Suharto in Wenen alsnog onder krachtige druk te zetten. Wanneer de oud-premier zou dreigen met Anak Agung's uitspraak of Den Haag geen loslopende luitenant beschikbaar had om in Indonesië Sukarno te komen doodschieten, zou ik mij kunnen voorstellen dat de ambassadeur te elfder ure zijn gesprek met Drees over Luns schrapt. Dan moet hij echter wel bedenken, dat hoofdredacteur Spoor van de nuc-Handelsblad-combinate mede getuige is geweest van de uitspraken van Anak Agung. Waar Willem Drees senior echter ook herhaaldelijk op wijst, en wat wellicht hier nog niet voldoende uit de verf kwam is, dat concrete toezeggingen van John Foster Dulles in alle geval zo zij zouden hebben bestaan (waar hij de bewijzen echter nooit van had gezien), uitsluitend slechts diplomatieke en geen militaire steun van Amerika betroffen. Dat wil zeggen, dat toen Indonesië sedert 1959, 1960, en vooral in 1961, toen generaal Nasution in Moskou omvangrijke wapenleveranties en hulp contracteerde, een kip zonder kop had kunnen berekenen dat een militaire confrontatie met Indonesië onvermijdelijk was geworden. Zelfs Luns had toen kunnen weten, dat hij het met de concrete toezegging van Dulles uit 1958 in Kopenhagen niet zou redden. Ook lijkt mij het achteraf nakaarten van Drees en Paul van 't Veer, dat Luns hoopte op diplomatieke druk van Amerika op Indonesië, zoals Washington via diplomatieke druk - om de Zevende Vloot maar even te vergeten - Peking van een invasie op Taiwan zou hebben weten af te houden. De positie van de Amerikaanse vloot in de Pacific is eerder in deze reportage ter sprake gekomen in verband met Indonesië. Er was geen sprake van dat Washington naast loze dreigementen bedoeld als proefballonnetjes, de Zevende Vloot zou inzetten om Sukarno van een invasie op Nieuw-Guinea af te houden. De vergelijking gaat dan ook mank en men kan deze alleen in Den Haag kwijt bij pogingen Luns vrij te pleiten. Zou Drees echt niet begrepen hebben, dat vraag ik mij af, dat het voor Luns langzamerhand een matter of life and death was geworden om op gezette tijden aan geheugenverlies te gaan lijden, waarbij hij testte en naging tot op welke hoogte hij ongestoord en ongecorrigeerd allegro ma non troppo de voor hem nadelige sporen van fabeltjes over deze en gene feiten, à la Romme, zou kunnen uitwissen, bijsturen, aankleden, opflansen en waar nodig verdraaien? ‘Bij Drees hoef je nooit
twee meningen over éen zaak te verwachten,’ stelde Paul van 't Veer in Het ParoolZie Het Parool, 11 september 1973.. Paul heeft gelijk. Ronald A. Gase, die gedurende 1973 negen met de hand geschreven brieven van tezamen bijna dertig pagina's van Drees senior ontving kan aantonen dat Drees over kwesties Nieuw-Guinea betreffende in enkele weken tijd drie meningen verkondigde. Op Drees is een prachtige zin van F. Scott Fitzgerald van toepassing toen hij schreef: ‘The manner remains intact long after the morale has cracked.’ Geleidelijk aan groeide de rel over Luns uit. Ik werd benaderd door de bekende Indonesische lobbyist, Martojo, die jarenlang op de meest onverwachte momenten was opgedoken. Hij zei dit keer, zeker te weten, dat er inderdaad een telegram was geweest zoals Luns stelde. De Indonesische delegatie onder leiding van Anak Agung in Genève zou namelijk zijn ingegaan op een voorstel van professor Sumitro - minister in het huidige kabinet van Suharto - om een ‘fake’-telegram van Harahap naar Genève te laten zenden, ongeveer van de strekking zoals door Luns aangegeven. De delegatie zou dit telegram dan opzettelijk laten uitlekken aan de Nederlandse afvaardiging, een taak die door Zairin ZainDestijds adviseur van de Indonesische delegatie in Genève. zou zijn uitgevoerd, aldus de mysterieuze Martojo. Oud-ambassadeur Zain heb ik 28 juli 1973 nog eens over de gang van zaken in Genève uitvoerig gesproken. De ‘inlichtingen’ van Martojo sloegen op niets. Men zou zich moeten afvragen of deze wandelganger in Haagse kringen bindingen met de bvd zou kunnen hebben. ‘Vraagt u de Rijksvoorlichtingsdienst maar om een afschrift,’ aldus Martojo, ‘er was wel degelijk een telegram. Alléen: Luns liegt inderdaad wanneer hij zegt, dat het van Sukarno afkomstig was.’ Zou Luns, volgens De TelegraafZie pagina 568. voorvechter van de geschiedkundige waarheid, simpeltjes gedacht hebben: ‘Ik schuif Sukarno dat telegram in de schoenen: daar zal het huidige bewind in Djakarta zeker geen bezwaar tegen hebben; en het mislukken van de Genève-conferentie is ook van mijn strafblad verdwenen!’? Plato was van mening, dat de enige personen die in zijn Republiek het voorrecht zouden mogen genieten om op officieel niveau te liegen, zowel binnen als buiten de grenzen van het land, de democratische regeerders zelf zouden moeten zijn. Dit liegen zou namelijk volgens Plato ‘in het belang van de staat’ nodig kunnen zijn. Sinds Plato is het een strijdvraag gebleven hoe men het landsbelang op een voor alle betrokkenen bevredigende wijze zou kunnen formuleren. Sukarno probeerde dit ideaal via zijn nasakom filosofie te bereiken. Bij het Watergate-schandaal in Amerika was de interpretatie van
wat in het belang van het land zou kunnen zijn een kardinaal twistpunt. Nixon, Haldeman en Ehrlichman, in de wandeling in Washington D.C. de Nazi's genoemd, stelden zich op het onverkwikkelijke standpunt, dat het landsbelang en de veiligheid van de Amerikaanse democratie hen het recht gaf alle wetten van het land te schenden, clandestiene operaties in kantoren van tegenstanders te doen uitvoeren, in het geheim en zonder voorafgaande oorlogsverklaring andere naties te laten bombarderen (liefst van onzichtbare hoogten) en dit allemaal zonder dat de burgers van de Verenigde Staten van deze illegale zaken op de hoogte zouden zijn. Luns, die om meer dan éen reden een warme sympathie voor Nixon en de zijnen voelt, heeft zich sedert jaren in de Nieuw-Guinea affaire als een Nixon-kabouter ontpopt. Luns formuleerde het landsbelang buitengewoon afwijkend van bijvoorbeeld de rechtsgeleerde, professor Drost en de zijnen, waaronder ik zelf, die al in 1957 het parlement van de onhoudbare positie vis à vis Irian-Barat trachtten te overtuigen. Luns' strategie versus Indonesië week al even sterk af van de opvattingen van de groep-Rijkens.Handel en Wandel. Pagina 165. Evenals er in Amerika misschien aanvankelijk een meerderheid van Amerikanen was te vinden, die het op grond van onware informatie eens waren met bijvoorbeeld de Amerikaanse agressie in Vietnam, zo kon men aanvankelijk constateren dat een meerderheid van Nederlanders het eens was met de door Luns gevolgde gedragslijn in Azië, mede getuige zijn verbluffende populariteit bij de massa. Luns leidde echter niet. Hij hield de minder geïnformeerde massa niet de feiten en de mogelijkheden voor. Neen. Staatsman Luns bespeelde geholpen door De Telegraaf, de ongeïnformeerdheid van de kudde en noemde informanten als Drost of Rijkens landverraders. Een term waar zijn premier Drees zich gaarne bij aan scheen te sluiten. Drees en Luns rommelden met diepgewortelde instincten van de Nederlander om toch vooral de bewoners van Nieuw-Guinea te blijven assisteren bij het switchen van peniskokers op bell-bottems. Maar het nare in dit soort zaken is dat de geschiedenis deze spelletjes achterhaalt en corrigeert. De uiteindelijke en onverbiddelijke arbiter bij het aanwijzen van het landsbelang, of wat in het belang van het vaderland zou zijn geweest, blijft de loop van de geschiedenis zelf. Plato's theorie of de hardnekkig verzonnen Haagse fabeltjes ten spijt. Paul Rijkens maakte over het gelijk krijgen inzake de interpretatie van wat in het landsbelang was of kon zijn geweest een subtiele op-merking in zijn memoires. Hij schreef namelijk: ‘Het is een typisch Nederlandse eigenschap om geen centimeter prijs te geven, indien men overtuigd is gelijk te hebben. Maar - en ik vrees dat minister Luns en zijn raadgevers dat wel eens over het hoofd hebben gezien - het is niet het belangrijkste of men gelijk denkt te hebben, maar of men gelijk krijgt.’Handel en Wandel, pagina 165. Jarenlang zong Luns zijn hoogste lied van het dak van het Binnenhof, hierin gevolgd door een verbazingwekkende meerderheid van politici, dat Nieuw-Guinea niets met Indonesië te maken had en dat Sukarno's wens het gebied met Indonesië te verenigen de zuiverste vorm van Javaans kolonialisme was. Hoe onwaar zijn stelling was bewees bijvoorbeeld reeds een op 2 juli 1948 overeengekomen economisch verdrag, ondertekend respectievelijk door Herman Baruch, Amerikaans ambassadeur in Den Haag en de minister van Buitenlandse Zaken Willem van Boetzelaer. Hierin werd het grondgebied van het Koninkrijk nogmaals uitdrukkelijk omschreven als bestaande uit ‘het territoir in Europa, Nederlands-Indië, Suriname en Curaçao.’ Wat kon dit anders betekenen dan Indië plus Nieuw-Guinea? Het zero-zum game om achterbaks de Papoea's ook om economische redenen, en vooral om Sukarno te sarren - een politieke slimmigheid voornamelijk door Romme uitgekiend en door Luns uitgevoerd - zou dan ook als een dodelijke boemerang voor het vaderland werken. Afgezien van het feit dat deze fatale Nederlandse diplomatie een ramp voor Indonesië heeft betekend, omdat dit ontwikkelingsland de eerste decennia van haar onafhankelijkheid nodeloos zich diende te concentreren op de militaire verovering van een deel van haar grondgebied. Het vestigen van de werkelijke soevereiniteit over haar ganse territoir heeft Indonesië haast onoverkomelijk parten gespeeld. Over dit onderwerp alleen al zou een afzonderlijke dissertatie te schrijven zijn. Er is veel te weinig aandacht besteed, door journalisten en wetenschapsmensen om het even, aan de figuur van Romme in het Nieuw-Guinea conflict. Hij was ook de enige belangrijke politicus, die niet bereid bleek Amsterdamse studenten in dit verband te ontvangen, toen hij in 1973 om een onderhoud werd verzocht. Duizenden liters drukinkt, zo meende de Haagse Post in 1963 al,Haagse Post, 1 juni 1963. zijn aan de politieke paus van Nederland, de deus ex machina van het Plein 1813, de afgelopen jaren besteed. Hij werd een grootmeester in het uitwissen van sporen. Niemand zou ooit voldoende over hem te weten komen om een biografie over de ‘stemmenvanger van Bloemendaal’ te kunnen schrijven. De voornaamste zwakke plek van Romme was zijn kennis van de buitenlandse politiek, zodat hij uit leergierigheid ná de oorlog een abonnement op de Londense Times nam. Hij stond volmaakt achter de politionele acties in Indonesië en hij verwierf zich een (rot) naam door het zogenaamde ‘aan- en uitkleden’ van de met Indonesië formeel ondertekende overeenkomst van Linggadjati. In normale taal hield dit in, dat Romme het verdrag met Indonesië zodanig verdraaide als in zijn eigen koloniale brein het beste uitkwam. Na het beruchte incident op de Haagse cocktailpartij, waarbij premier De Quay vroeg-tijdig liet doorschemeren op enigerlei wijze van Nieuw-Guinea af te willen stond het kabinet op springen. Luns was razend. Romme kwam net op tijd van vakantie terug om een crisis af te wenden. Bij de figuur van Romme denk ik aan Pascal's uitspraak, dat ‘boosaardigheid nooit grondiger wordt toegepast, dan wanneer het met een zuiver (katholiek) geweten wordt gedaan’. Het zou echter de hoogste aanbeveling verdienen de heer Romme met enige spoed voor een Commissie van onderzoek te brengen, opdat deze 
gerenommeerde uitwisser van sporen tenminste éenmaal in zijn leven zich bewust zal worden, op grond van welk soort verdiensten het vaderland bewezen, de grootkruisen van de Nederlandse Leeuw zouden moeten worden uitgereikt. Dat Nederlanders geboren kruideniers zijn wist de Britse minister van Buitenlandse Zaken, Lord Canning, in 1826 al te vertellen, toen hij zich er over beklaagde dat wij in handelsaffaires altijd te weinig bieden, terwijl wij tegelijkertijd overvragen. De groteske Haagse chit-chat over de Papoea's en de ganse onzalige Indonesië-politiek van Schermerhorn tot en met De Quay heeft in concrete cijfers een ontstellend aantal voor niets gesneuvelde militairen, en een nog onoverzichtelijker groot aantal ongelukkige en verspilde Nederlandse en Indonesische levens opgeleverd. Afgezien van het feit dat de staatskas door deze waanzin miljarden lichter werd gemaakt. Plus, dat de mogelijkheden in de wereld voor de Nederlandse jeugd in de toekomst onherstelbare schade werd toegebracht. Als men dus naar Luns' braggadocio, lege opschepperij, luistert, over radio, televisie en in de kranten, dan meen ik als journalist hierop te moeten reageren. Het verloop van de geschiedenis heeft glashard aangetoond, dat wat na de Indonesische Onafhankelijkheidsverklaring van 17 augustus 1945 door Den Haag in ons voormalige imperium werd uitgevreten qua amateurisme en gestuntel of bedrog zijns gelijke in de geschiedenis van het koninkrijk niet kent. Maar wat komt men hierover tot dusverre in officiële publikaties en geschriften exact tegen? In hoeverre is wetenschappelijk onderzocht wat er aan de knikker is geweest? Den Haag doet in de broek dat dit ooit eens zou gaan gebeuren. Ik zie niet waarom er geen parlementaire enquête ingesteld zou mogen worden, waar er zoveel duidelijke scheve schaatsen werden gereden en een dergelijke hoeveelheid onheil over het land werd uitgestort. Waarom wel het beleid van de regering in Londen doorgelicht en niet de ondergang van het imperium? In een beschouwing in het Dagblad Trouw van 3 juli 1971 naar aanleiding van Luns' heengaan als minister van Buitenlandse Zaken,
merkte professor P.H. Kooijmans onder meer op: ‘Wat het Indonesië-beleid aangaat, lijkt het op het eerste gezicht moeilijk het vaste element van zorg voor het Nederlandse belang te onderkennen. In dit beleid vormt het akkoord van New York van 1962, waarin de minister contre coeur in de overdracht van Nieuw-Guinea aan Indonesië moest berusten, een beslissend keerpunt dat zich ook weerspiegelde in de houding van de minister ten opzichte van dat land, hetgeen door velen in het sterk ethisch ingestelde Nederland als onbegrijpelijk werd ervaren. Voor 1962 toonde de minister zich uiterst halsstarrig en was hij bereid, terwille van het behoud van Nieuw-Guinea, de betrekkingen tussen Nederland en de voormalige kolonie tot het absolute nulpunt te laten verslechteren, zonder dat achteraf duidelijk is hoe het Nederlandse belang (we zien hier even af van het belang der Papoea's) daarmee gediend kon zijn.’ De heer Kooijmans, hoogleraar in het volkenrecht en het recht van de Europese Gemeenschappen aan de Vrije Universiteit in Amsterdam zette hier een eerste aarzelend, pietepeuterig stapje in de richting van een duidelijke constatering, dat het Nieuw-Guinea beleid van Luns voor Nederland een ramp is geweest. Nog een paar jaren verder slikken en op den duur belanden ook de professoren nog wel bij deze onontkomelijke conclusie. Bij dit soort rauwe kost moet men vooral geen haast willen maken in het lieve Den Haag. J.L. Heldring benadrukte in een commentaar in de nrc-Handelsblad op Hofland's Tegels lichten en Schmelzer's herinneringen uit de politiek, de open deur, dat de helft nog niet werd gezegd. ‘Het was de waarheid, maar niet de hele waarheid,’ aldus Heldring. Als gezegd, om de hele waarheid als mens te kunnen bevatten zal men het serum van Nobelprijswinnaar Bovet moeten afwachten, waardoor de mens niet 5 of 7 maar 50 percent van zijn ‘grijze materie’ zou gaan gebruiken. De verdienste van bovengenoemde boeken is echter dat zij bijdragen betekenen ondanks het onthullen van een gedeeltelijke waarheid, tot het lichten van de sluier die de beroeps-verdoezelaars van feiten, het liefst voor eeuwig de doofpot in zouden zien gaan om zelf als grote meneren in de geschiedenis overeind te kunnen blijven staan. Geen wonder dat de journalisten en historici de aartsvijanden van de geschiedenis-makers en geschiedenis-manipulatoren zijn. Professor Duynstee schreef in een kritiek op Schmelzer, dat Norbert aan een pijnlijke dosis zelfoverschatting geleden zou hebben. Volgens Duynstee was het een ongelukkige methode, dat iemand zijn eigen betekenis extra vergrootte door de betekenis van anderen nogal te relativeren. Als men de rol van Duynstee zelf in bijvoorbeeld de Nieuw-Guinea-zaak nog eens onder de loep neemt, moet men constateren dat behalve onduidelijke banden met de groep-Rijkens en de uitgeverij De Bezige Bij, zijn belangrijkste wapenfeit is geweest het contacten onderhouden met subversieve kanten van het Indonesische leger. Telegraaf-specialist Duynstee blijft de laatste gezaghebbende bron in het vaderland om de belangrijkheid van Schmelzer in het Haagse
schimmenspel op een goudschaaltje te wegen of te proberen te relativeren. Ik ben mij bewust dat regimenten stuurlui die in de Nieuw-Guinea-kwestie aan de wal stonden mij van vruchteloos nakaarten over een thans niet meer interessante affaire zullen beschuldigen. Dat recensenten nog al eens door andere sentimenten worden gedreven dan hun lezers naar waarheid of feitelijk in te lichten is een overbekende zaak. De heren lezen de door hun beschreven werken lang niet altijd echt, zeker niet als zij 474 pagina's beslaan, en wanneer zij om redenen, die buiten de recensie gehouden zouden moeten worden, tegen beter kunnen in, toch met laatdunkende of vernietigende opmerkingen komen aanzetten moet men maar bedenken, dat hun gemoedstoestand een bevrijdende opluchting heeft ondergaan. Het zij hen gegund. De lezer is echter gedupeerd en tekort gedaan. Bij het tijdig bepalen van wat in het dwingende belang van Nederland in de kwestie Indonesië zou zijn geweest, kan men mij niet van nakaarten beschuldigen. Al in 1956 ben ik begonnen met te waarschuwen. In 1956 en 1957 ben ik in Djakarta poolshoogte gaan nemen, op het hoogst denkbare niveau en in 1957 heb ik mij op parlementair niveau in Nederland georiënteerd. In 1958 heb ik op eenzelfde niveau in Washington D.C. de toezeggingen van Dulles aan Luns nagetrokken en heb ik een duidelijke poging ondernomen om tot Drees door te dringen om hem van de verlakkerij op de hoogte te stellen. In 1961 lukte het met de top van het Witte Huis rechtstreeks contact op te nemen, terwijl ik al die jaren geen gelegenheid ongebruikt heb gelaten om deze zaken of de later steeds weer nieuwe fantasieën des ministers hier aan toegevoegd thuis in politiek Den Haag publiekelijk aan de orde te stellen. Alhoewel ik erken dat het mode is in de reactionaire pers de Sowjets, Chinezen, Cubanen of andere revolutionairen bij iedere gelegenheid die God de Vader biedt als misdadigers en rode rakkers voor te stellen, om wanneer onze eigen Amerikanen barbarisme bedrijven, onze mond zo mogelijk stijf dicht te houden, wil ik toch het voorbeeld van Den Uyl in deze liever niet volgen en een passage aan dit verschijnsel wijden. Morris B. Abrams, een Amerikaans advocaat die indertijd voor de Commissie van de Verenigde Naties voor de Rechten van de Mens optrad sprak eens van ‘Amerika's doofstomme geweten’. ‘Niet éenmaal hebben de Verenigde Staten in een enkel wereldforum uitdruk-king aan hun afgrijzen uitgesproken over de slachting in Indonesië,’ zo schreef hij in de New York Times van 26 december 1971. Ik ben Abrams niet gaan vertellen, dat leden van het Nederlandse koningshuis inmiddels vaste bezoekers bij de Suharto's zijn geworden, of dat de Nederlandse regering helemaal nergens ooit zelfs heeft durven fluisteren, dat wat in Indonesië is gebeurd alle records van criminalitiet in onze époque heeft gebroken. De advocaat Abrams concludeert dan ook, ‘dat de twintigste eeuw langzamerhand gekarakteriseerd zou kunnen worden als de eeuw van de massaslachting.’ ‘Geen woord wordt gerept,’ aldus Abrams, ‘over de wreedheden van onze junta-geallieerden in Athene.’ Wanneer de beschaafde wereld bij monde van Amerika honderdduizenden doden en gewonden in Azië veroorzaakt, zonder dat iemand nog op het idee is gekomen de schuldigen van deze waanzin als oorlogsmisdadigers voor een Neurenbergs tribunaal te slepen, kan men zich indenken dat geen mens zich meer bekommert om honderdduizend Tutsis die in het koninkrijk Burundi een kopje kleiner werden gemaakt, om éen voorbeeld te noemen. Het immuniseringsproces is al jaren in volle gang. Berichten over doden en moorden op kleine of grote schaal zijn immers schering en inslag, zelfs op televisie, en het is de vraag waar de grens ligt van ontwijkende associaties met namaakmoorden uit Hollywood of wanneer de naakte, wrede werkelijkheid nog bewust wordt beleefd. Ook een belangrijk deel van de westerse pers heeft al jaren aan de zonderlinge zwijgzaamheid jegens het oorlogsgedrag van onze Amerikaanse bondgenoten meegedaan. Intellectuelen zijn onder een hoedje te vangen wanneer het gaat om namen te verzamelen voor een protest om de Sowjet-schrijver Andrej Amalrik uit de nor te krijgen. Voor de zwarte marxiste, Angela Davis was ook wel belangstelling van de zijde van historici en auteurs om haar uit de tentakels van de Amerikaanse justitie bevrijd te krijgen, het moet gezegd worden. Maar wie komt er hier in het geweer voor de tienduizenden gevangenen in Suharto's concentratiekampen, of voor onrechtmatige arrestaties van schrijvers en intellectuelen in Indonesië? Leerlingen van de Haagse Vrije School haastten zich bij de Sowjet-ambassadeur in Den Haag te protesteren tegen het feit, dat geen journalisten het proces tegen Pjotr Jakir en Victor Krasin mochten bijwonen. Wat deden Haagse scholieren toen massamoordenaar Suharto per helikopter bij Huis ten Bosch neerstreek? Een lijst van Indonesische intellectuelen en schrijvers uit Suharto's concentratiekampen moet nog worden opgesteld! Nico Scheepmaker heeft meen ik eens in De Volkskrant gewezen op het belachelijke anti-rode gemarchandeer van onze zogenaamde intellectuelen. Waarom werd er nimmer bij Suharto geprotesteerd ten behoeve van Indonesische helden als Pramudya Ananta Tur, Bujung Saleh, Sitor Situmorang, Rivai Apin, Hadi Sosrodanukusumo, Benni Tjung, mevrouw Sugiarti Siswadi, Samandjaja of Bandaharo Harahap om enkele al zeven jaren achter tralies opgesloten vooraanstaande schrijvers te noemen? Of, collega-journalisten als Suroto, Rusijati, Suprijo, en Walujo van het persbureau Antara, Naibaho, Juliarso, Arispranowo, Wahjudi en Daho-no van het blad Harian Rakjat; Satyagraha van Suluh Indonesia, A. Karim D.P. van Warta Bhakti, A. Yusuf van 
Sinar Harapan, Djoni Hendra Sitompul van het weekblad Pantjawarna, Njoman S. Pendit van de Indonesian Observer, Tom Anwar, mijn goede vriend, van Bintang Timur, Hasjim Rachman, eveneens van Bintang Timur, en Marlon Tampubolan, een free-lance-collega, om enkele namen uit vele duizenden te noemen? Waarom maken Haagse scholieren zich om hen niet druk en sturen zij geen protesten naar meneer Alam Sjah, ambassadeur van de coupgeneraals in Den Haag? Neen! Nederland staat al jaren op de achterste benen om verantwoordelijke misdadigers in Djakarta in het zadel te houden en te helpen financieren! Laten de lieve kinderen van de Haagse Vrije School zich daar maar eens in gaan verdiepen en zich ook om die mensen bekommeren! Op de dag, dat in het nrc-Handelsblad werd gemeld, dat Amerikaanse bombardiers de stad Neak Luong ‘per vergissing’ hadden platgegooid ten koste van honderden dode Cambodjaanse mannen, vrouwen en kinderen verklaarde de belegen commentator J.L. Heldring elders in het blad, dat de schuld van Nixon nog bewezen moest worden. Apologist Heldring verkoos zich achter deze uitspraak op te stellen, die juridisch gedeeltelijk juist was, maar die als een tang op een varken sloeg op een moment dat de wereld walgde van Nixon's voortgezette kalender-bombardementen in Azië. Diezelfde 7 augustus 1973 namelijk constateerde senator Harold E. Hughes uit Iowa dat Nixon ‘pertinente leugens’ aan het Amerikaanse volk had verkocht, toen hij op 30 april 1970 via televisie verklaarde dat Washington de strikte neutraliteit van Cambodja zou respecteren. Beloofde Hitler niet eens met de hand op het hart aan Wilhelmina, dat hij de Nederlandse neutraliteit zou respecteren? Nixon was op 30 april 1970 reeds 14 maanden lang bezig het luchtruim van Cambodja te schenden en het land plat te gooien. Op de dag dat Heldring over Nixon's onschuld zwamde schreef Anthony Lewis in de New York Times dat de president nu het Amerikaanse 'Congres had gesmeekt ‘onze Cambodjaanse vrienden’ niet in de steek te laten. Als bedrieger van het volk had Nixon eerst, zoals in Djakarta Sukarno door Suharto met behulp van de Amerikanen werd vervangen, Norodom Sihanouk door Lon Nol laten opvolgen, waarna hij het koninkrijk in 1970 bovendien binnenviel. ‘Hij heeft Cambodja vele maanden in strijd met de grondwet laten bombarderen,’ aldus Lewis. ‘En waarom? Omdat bombarderen het enige antwoord is dat Nixon en Kissinger bij al hun frustraties weten te bedenken.’ Lewis observeerde: ‘De arme bevolking van Cambodja kan aardig meepraten, genoeg zelfs voor de duur van een mensenleven, over wat vriendschap van Nixon voor hen betekent. De wreedheid en absurditeit van de Amerikaanse politiek worden verder gedramatiseerd door de afgelopen tien dagen van bombarderen om des bombarderens wille!’ Je vraagt je af hoe het mogelijk was dat een man als Nixon vrijwel ongehinderd nonsens als dat het Lon Nol-regime in Cambodja ‘onze vrienden’ zijn en daarom met bommenwerpers moeten worden gesteund over ra-dio en televisie in Amerika überhaupt kwijt kon. Vermoedelijk kon dit gebeuren omdat de media er nog altijd niet in waren geslaagd duidelijk en feitelijk in Amerika over te laten komen, dat de machtigste man op aarde aan levensgevaarlijke hallucinaties leed. Overigens schijnt het Watergate-panel van senatoren zich inmiddels niet zonder resultaten met de penibele taak van het ontleden van de presidentiële grondwets- en waarheidsschendingen belast te hebben. Er komt bepaald wat voor kijken voor men potentaten als Nixon of Luns goed bij de strot heeft. Met zijn gebrabbel van 7 augustus 1973 verlaagde Heldring c.s. zich tot medeplichtige van de belangrijkste en wat bombarderen van een burgerbevolking betreft de meest succesvolle oorlogsmisdadiger van deze eeuw. Al heeft wijlen Lyndon B. Johnson zich ook niet onbetuigd gelaten. Onze bondgenoten halen met glans de eerste prijs! Wat mij brengt tot de puzzel waarom Mao en Chou de heer Nixon zo nodig in Peking wilden hebben. Ik voel meer voor de houding van Bung Karno's vriend, Norodom Sihanouk, die zich het gezelschap van een Henry Kissinger tijdens moordende bombardementen op Azië niet verwaardigde. Misschien zijn nationalisten van de klasse Sukarno en Sihanouk toch principiëler en minder plooibaar en opportunistisch dan marxistische pragmatici uit Moskou of Peking om het even. Ik geef grif toe, dat uit deze beschouwing bij gebrek aan training in dialectisch denken en betrouwbare informatie over deze onderwerpen zou kunnen blijken dat ik er op een dag naast zit. Vooralsnog staat men nu te dicht op deze jongste ontwikkelingen in de betrekkingen tussen China, de Sowjet-Unie en Amerika om enig blijvend perspectief te zien. Onlangs haalde China minder progressief georiënteerde collega's als Daan van Rosmalen en G.B.J. Hiltermann van Elseviers Magazine naar Peking, blijkbaar om via deze heren in conservatieve en liberale kringen in Nederland een wat gunstiger image te verkrijgen. Een opzet die voortreffelijk is geslaagd, te oordelen naar wat zij bij thuiskomst hadden te vertellen. Het zou ook zeer goed mogelijk kunnen zijn, dat Moskou en Peking voldoende van de samenstelling van Nixon's frame of mind op de hoogte zijn om het althans tot 1976 te doen voorkomen, dat men het goed kersen eten vindt met deze wilde onberekenbare man. In welk verband mij rest op te merken, dat onze eigen premier Den Uyl sneller is met de alarmklok luiden bij een moordpartij van Portugese nazi's op burgers in Mozambique, dan bij moord door Amerikaanse nazi's op burgers in Zuidoost-Azië. In feite een constatering, waardoor ik met Luns van mening ben dat van een werkelijke ‘vernieuwing’ onder leiding van een man als Den Uyl even weinig te verwachten valt als pater-Kotte-bewonderaar Luns in het vooruitzicht stelde. Hoe toekomstige generaties van Labschwanzen als Luns of Den Uyl vroegtijdig af zouden kunnen komen - om twee uitersten in de huidige politieke realiteit te noemen - lijkt mij de kernvraag van onze tijd. ‘Mentaliteitsverandering, dat is de enige oplossing,’ zeggen Amsterdamse studenten mij. Terwijl Heldring in de nrc over Nixon's onschuld bazelde, merkte Nobelprijswinnaar Paul A. Samuelson dezelfde dag in Newsweek op dat Gode zij dank de drek rond het Watergate monsterproces Nixon een halt had toegeroepen aan diens misbruik van de bevoegdheden hem in mandaat door het Amerikaanse volk en Congres verleend. Ook Samuelson herinnerde aan de eerste dagen van Hitler, waarin de boosaardigheden die door de nazi's werden uitgehaald aanvankelijk op het conto van medewerkers, als Göring en Goebbels, werden geschreven. Zo luidden de alibi's. ‘Fascisme is in Amerika een wolkje aan de horizon niet veel groter dan de hand van een mens,’ aldus Samuelson. ‘Als George Orwell nog leefde om de tekenen van fascisme zowel van rechts als van links te doven dan zou hij toch het alarm van 1984 blazen.’ Waarmee ik wil aantonen, dat door op 7 augustus 1973 alléen de Nixon-goedprater Heldring te lezen, zonder daarnaast bijvoorbeeld Anthony Lewis of Paul A. Samuelson te leggen, de gaarder van het nieuws niet naar werkelijkheid inzake de positie van Nixon of de huidige kritieke situatie in de Verenigde Staten en de wereld geïnformeerd zou raken. De indruk wordt overigens gewekt, dat het publiek grosso modo zich steeds minder in kranten en tijdschriften verdiept, ondanks de vele voortreffelijke informatie, die in buitenlandpagina's wordt samengevat. Het visuele nieuws lezen via de beeldbuis, door Henk Hofland eens raak omschreven met, ‘de vraatzucht van de televisie’, die onder meer ‘avond na avond de uren en het leven van hele volken verslond’, spreekt steeds meer aan. Voortdurend vluchtiger, jachtiger en oppervlakkiger schijnt men van het wereldgebeuren kennis te nemen. Daarentegen sportevenementen, wie-van-de-drie en monstershows als de Berend Boudewijn-quiz halen top-kijkdichtheid. Terwijl het nos -Journaal zo weinig minuten toegemeten krijgt, dat als men er de dagelijkse fik aftrekt, men niet meer kan spreken van een internationale nieuwsvoorziening via de beeldbuis, die op verantwoord niveau staat. In de Verenigde Staten duren informatieshows dagelijks enkele uren. Een politiek proces als het Watergate-schandaal is uren en uren lang weken achter elkaar uitgezonden. Er ontstaat dan ook een oververzadigingspunt, maar intussen heeft het gehele land intens met de actualiteit meegeleefd. Vandaar ook, dat Amerika de enige westerse natie is waar zo'n schoonmaak in eigen politiek huis tot de reële mogelijkheden behoort. Nu weet ik wel, dat wij nog in de achterlijke situatie verkeren, dat de televisie pas na het avondmaal op gang komt en met de kippen weer op stok gaat. Maar de tijd komt natuurlijk, zoals elders, dat de televisie met de ochtendgymnastiek, of zoals in Amerika, met de Russische les begint. Dan zal er meer ruimte zijn voor echte nieuwsvoorziening. Dan zal de mentaliteit ook zover geëvolueerd zijn dat de vara geen bezwaren meer zal hebben dat Koos Postema een nos-radio-programma presenteert. Dan zullen de dozijnen zuiltjes hopelijk tot twee of drie serieuze televisiemaatschappijen zijn teruggebracht. Zo-als het nu is, met allerhande autonome kliekjes die men allemaal éen uurtje actualiteiten in de week toebedeelt, benadert men de chaos. Niemand beschikt over voldoende fondsen om een reële nieuwsvoorziening uit andere delen van de planeet met regelmaat en op een werkelijk actuele basis te presenteren. Slechts incidenteel kan men zelf een team uitzenden om bepaalde evenementen te gaan verslaan, maar zelfs de gelden om buitenlandse produkties in deze sector enigermate voldoende aan te kopen zijn vanwege de versnippering niet voorhanden, om over de beschikbare zendtijd nog maar niet te spreken. Summa summarum, in een tijd dat het een steeds dringender noodzaak wordt om van elkaars problemen en situaties kennis te nemen, wil de mensen-familie de ontzagwekkende problemen waar de planeet zich voor gesteld ziet ooit het hoofd kunnen bieden en gezamenlijk kunnen oplossen, moet worden geconstateerd dat onze informatiestroom op een veel te laag pitje staat en beneden de maat is gebleven. Amerika, op dit punt in de avant-garde, probeert via communicatiesatellieten andere delen van de wereld massaal van nieuws en propaganda te voorzien. Onderwijsprogramma's voor scholen in gebieden, waar analfabetisme nog hoogtij viert, zijn via raketten voorhanden. De Sowjet-Unie liet in de uno reeds weten, dat wanneer westerse landen per communicatie-satelliet zouden proberen de nieuwsvoorziening in socialistische landen te beïnvloeden, deze projectielen boven de ussr zonder pardon zouden worden neergeschoten. Voorlopig schijnt men in Moskou het toelaten van Daktari op Sowjet-televisie een belangrijk genoege sprong in westerse richting te vinden. De Russische aankondiging in de uno bracht de New York Times tot het commentaar dat de mensheid thans was afgezakt tot de noodzakelijkheid dat men elkaar ‘visa voor ideeën’ zou moeten gaan verstrekken. Ons typisch Nederlandse en zéer beruchte verwende-kind-syndroom - van partijen en partijtjes, zuilen en zuiltjes, dus het fatale versnipperingsproces van meningen en meninkjes, elkaar vooral niet tolereren, wanneer men geen gelijk krijgt of gelijk denkt te hebben - speelt ons zeer nadelig parten bij het verspreiden van een planetaire visie op het moderne wereldgebeuren. Lokale zwampitten, als Hiltermann of Heldring, horen langzamerhand bepaald op de kabeltelevisie thuis. Bij de nationale nieuwsvoorziening van de toekomst, die het absurde opdelen van actualiteitenrubrieken vroeg of laat zal moeten gaan vervangen, kan men 
dan werkelijk internationaal geïnformeerde commentatoren, als bijvoorbeeld A.L. Constandse, Henk Neuman - en ik vind dat jongere Nederlandse commentatoren met hun inzichten een kans moeten krijgen - of anders buitenlanders als Anthony Lewis, Stewart Alsop of Paul A. Samuelson aan het woord laten, wanneer dus eenmaal het huidige verziekte systeem gefuseerd en gesaneerd zal zijn. Waarbij ik meer geporteerd ben voor het systeem van achter het nieuws om informatie uit het buitenland door drie commentatoren in een panel-discussie te laten belichten, als bijvoorbeeld Constandse, Van 't Veer en desnoods Hiltermann. Dit zou in feite minstens eens per week moeten gebeuren via de nos-journaaldienst. Men zou de panelleden bovendien voortdurend kunnen wisselen. Men zou werkende jongeren, studenten,
politici, personen uit verschillende strata van de samenleving, de identificatie van het televisiepubliek gericht, aan deze dagelijks terugkerende discussie kunnen toevoegen, waarbij vooral steeds het door de Nederlandse samenleving in wereldverband meedraaien als thema centraal zou moeten staan. De dagen dat juist een Nederlander, Hugo Grotius, de basis voor een visie op het internationale recht legde liggen eeuwen achter ons. Nu dokteren Amerikaanse computerdeskundigen de Grenzen aan de groei uit, nemen Amerikaanse raketten foto's van de achterzijde van de maan, of kruipt de gehele Atlantische gemeenschap huiverend onder de Amerikaanse atoomparaplu. Wat hier in Nederland gebeurt - en waar nog altijd 90 percent van onze kostbare televisie-universiteit mee wordt gevuld - verhoudt zich tot wat zich werkelijk in de wereld afspeelt, als boer Koekoek en zijn Boerenpartij tot het Europese parlement. Het wordt de hoogste tijd, dat er van de televisie een radicaal ander gebruik zal worden gemaakt, dan tot dusverre in het lieve vaderland het geval is geweest. Waarbij éen der allervoornaamste aspecten zou moeten zijn jongeren leiding te geven en jongeren actuele gebeurtenissen te laten begeleiden. Zonder hier in de gelegenheid te zijn een uitvoerig essay te wijden aan de toestand in de televisiewereld, heb ik slechts willen aangeven in welke richting mijn gedachten hierover gaan. Ik heb altijd op het standpunt gestaan dat men de aankomende generatie jongeren, zij die de toekomst moeten maken of breken, bij dit soort nationale kwesties zoveel mogelijk dient te betrekken. Ik schreef vandaag dan ook een voorpagina-artikel in het Amsterdamse studentenorgaan anno 1890 Propria Cures onder de titel luns als bedrieger,2 oktober 1971. Zie volledige tekst Appendix XXI. waarin ik opnieuw een overzicht gaf van de twee voornaamste ‘traps’ in Luns' fantasieën, de Genève-conferentie en de Amerikaanse toezeggingen. Dit leidde op 8 november 1971 tot een Adres aan de Staten-Gene- raal van de redactie van Propria Cures, Koen Koch, Ids Haagsma, Mensje F. van Keulen-van der Steen, Tim Krabbe, en Peter Hagtin- gius.Adres van 8 november 1971. Zie volledige tekst Appendix XXII. Het dagblad Trouw meldde dat Luns na een maand op het navo hoofdkwartier te hebben gezeten de pers in Brussel reeds duidelijk had doen voelen, dat hij veel humor bezat en een schrille tegenstelling vormde met zijn vormelijke voorganger, de Italiaanse diplomaat Brossio. ‘Aan Luns moeten de journalisten nog wennen, omdat later pas blijkt, dat alles wat hij heeft gezegd niet zo belangrijk is,’ aldus het Amerikaanse persbureau United Press International. Op een vraag van een journalist of het wel verstandig was onderhandelingen met het Warschau-pact te openen, antwoordde Luns: ‘U praat over de navo-landen alsof zij een groepje maagden zijn, die zich aanbieden om aangerand te worden. En u weet dat als u tegenwoordig nog een maagd wilt vinden, u moet zoeken onder de meisjes, die nog geen 14 jaar zijn.’ Kort na diens benoeming tot secretaris-generaal van de navo ontving Luns van een naaiclubje van Haagse dames een tafelkleed waarin de handtekeningen van alle ministers met wie hij in kabinetten had gezeten waren geborduurd. Behalve éen: de huidige minister-president drs. Joop den Uyl. Deze socialist had het initiatief van de totebellen ‘oubollig’ gevonden. Het incident leidde tot een briefwisseling, waarbij De Telegraaf een uitvoerig schrijven van Luns aan Den Uyl publiceerde, waaruit een passage volgt: ‘Tenslotte de door het door Nieuw Links gedomineerde partijbestuur uitgegeven officiële verklaring tegen mijn benoeming als secretaris-generaal van de navo. Ik heb er indertijd het mijne reeds van gezegd. Ik moge echter nog opmerken, dat, naar ik weet, verschillende vooraanstaande leden van de pvda bij partijgenoten-ministers in navo-landen hebben geageerd om zich te verzetten tegen mijn benoeming. Het is een triest symptoom van de dalende standing van de pvda bij de zusterpartijen in het buitenland, dat socialistische ministers uit navo-landen mij zeiden, dat, in het licht van de aarzelende houding van de pvda ten aanzien van de defensie en haar kritische opstelling tegenover de navo, deze acties tegen mijn benoeming een contra-producerend effect hebben gehad. Vooraanstaande buitenlandse socialisten, zoals Brandt, Spaak en Nenni, alsmede internationale socialistische organisaties zoals “De Socialistische Partijen der Europese Gemeenschap” wensten mij hartelijk geluk met mijn huidige functie, zulks in tegenstelling tot de officiële pvda-verklaring. Van enkele individuele leden van de partij (prof. Patijn, Max van der Stoel, Jaap Burger) ontving ik echter wél een gelukwens. Nog zeer onlangs had ik met de oud-minister-president dr. Drees een lang gesprek o.m. over de huidige situatie in de pvda. Mijn bezorgdheid
is door dit gesprek niet verminderd. Dat werkelijk democratische socialisten, waartoe ik jezelf en Vondeling nog wel wil rekenen, niet willen inzien dat de doeleinden van Nieuw Links zijn gericht op het ondermijnen der Westelijke democratische instellingen en op het doen zegevieren van anti-democratische en totalitaire beginselen, is voor velen, ook voor personen die nog lid van de pvda zijn en die mij zulks verschillende malen hebben verklaard, een raadsel. Het moet mij in dit verband van het hart hoezeer ik het betreur dat jezelf en Vondeling in zulk een grote mate verantwoordelijk zijn voor de huidige situatie in de pvda. Indien de leiding intijds krachtig stelling had genomen tegen de Nieuw Linkse activiteiten, dan was het nooit zo ver gekomen. Wanneer je mij van conservatisme beschuldigt, bevind ik mij in het goede gezelschap van Drees sr. en jr. en van vele anderen, die, zoals gezegd, gedeeltelijk hun lidmaatschap van de pvda nog niet hebben opgezegd. Hoewel ik met een gevoel van immense opluchting de Nederlandse politieke arena na bijna 19 jaar ministerschap heb verlaten, zie ik de toekomst van ons land, juist in het licht van wat zich afspeelt in de pvda, met zorg tegemoet.   Met vriendelijke groet, J.M.A.H. Luns.’ Dit lijkt mij een gepast moment om nog eens een uitspraak dit ik op een persconferentie van 7 juni 1973 in de Nieuwspoort in Den Haag voor een tweede maal deed op basis van een informatie rechtstreeks in groep-Rijkens-verband verkregen, en hier overgenomen uit de Haagse Courant, te herhalen: Journalist Oltmans meent: ‘prins bernhard kan luns' bloed wel drinken’ Den Haag - ‘Prins Bernhard kan bij wijze van spreken, het bloed van Luns wel drinken. Als goed officier heeft hij dan ook zijn best gedaan om die clown niet op zo'n hoge post bij de navo te laten komen.’ Aldus gisteren de journalist Willem Oltmans, die al jaren probeert aan te tonen dat de oud-minister van buitenlandse zaken in het begin van de jaren zestig een volkomen fout beleid heeft gevoerd ten aanzien van het toenmalige Nederlandse Nieuw-Guinea. De woede, die prins Bernhard tegenover Luns zou voelen, vindt volgens Oltmans zijn oorzaak in het feit dat de oud-minister diens persoonlijke vriend dr. Rijkens (die heeft geprobeerd met een groep zakenlieden de vertroebelde verhouding Nederland-Indonesië te verbeteren) zeer onheus zou hebben behandeld.’ Intussen arriveerde ambassadeur Anak Agung voor een bezoek aan zijn Haagse uitgever Mouton in Nederland. Hij zei mij per telefoon op 4 november 1970 een bezoek aan Willem Drees senior te hebben gebracht: ‘Ik begrijp eigenlijk nu pas,’ aldus de ambassadeur, ‘hoeveel onheil Luns over de Nederlands-Indonesische betrekkingen heeft gestort. Hij heeft zijn regering en kabinet volkomen misleid.’ Op 5 november toonde ik de heer Anak Agung Gde Agung, diens echtgenote, schoonmoeder en drie van zijn kinderen, mede in aanwezigheid van Emile van Konijnenburg bij de Rijksvoorlichtingsdienst in Den Haag de Brandpunt-uitzending, zoals de kro die in Wenen had opgenomen en uitgezonden. Na afloop van deze voorstelling sprak ik met prins Anak Agung en Van Konijnenburg alléen. ‘Ik heb gisteren enkele uren met Drees gesproken. Hij begrijpt nu, dat Luns hem heeft misleid over het verloop van de Conferentie van Genève. Luns heeft Drees en zijn kabinet voorgelogen. Drees deed zijn handen in de lucht en riep uit: “Hoe is het mogelijk, wij zijn bedrogen!”,’ aldus de ambassadeur. Drees bestempelde deze opmerkingen van Anak Agung Gde Agung twee jaar later als volmaakte onzin in een onderhoud met Amsterdamse studenten. Ik ben geneigd ambassadeur Anak Agung te geloven, die sprak over een tête à tête van twee dagen te voren. Temeer geloof ik de Indonesiër, omdat steeds weer blijkt, ook uit de uitgebreide correspondentie van de heer Drees met de student Ronald A. Gase, dat de oud-premier nogal eens zaken vergeten is, of wijzigt, terwijl hij uitspraken van enige dagen tevoren enkele weken later weer anders interpreteert. De mededelingen van ambassadeur Anak Agung schenen mij in verband met pogingen de mysteries rond de Conferentie van Genève te ontwarren een ontwikkeling van enig belang toe. Men was hierdoor dichter gekomen bij het nauwkeurige vaststellen dat Luns een vorm van verraad had gepleegd. Ik begreep tegelijkertijd, mede gezien eerdere ervaringen met Van Konijnenburg, dat ik een andere getuige nodig had om een en ander vast te leggen. Ambassadeur Anak Agung ging ermee akkoord de volgende ochtend bij een vriend van hem in Amstelveen een ontmoeting te hebben met André Spoor, hoofdredacteur van de nrc-Handelsblad. 6 november 1970 haalde ik Spoor thuis af en wij spraken enkele uren met de voormalige minister van Buitenlandse Zaken van Indonesië. Ik zou aantekeningen maken. Deze overhandigde ik later ter inzage aan Spoor, zonder van te voren - en dat was blijkbaar onvoorzichtig - fotokopieën te laten maken. Toen ik mijn notities aan Spoor terugvroeg deelde hij beschaamd mede dat deze uit zijn bureau op de redactie van de nrc in Rotterdam waren verdwenen. Onze mini-Watergate-affaire was begonnen! Jammer genoeg kan ik thans niet op betrouwbare wijze de uitermate belangwekkende en gedetailleerde mededelingen van Anak Agung weergeven. Wel wil ik zeggen, dat de ambas-sadeur aan de hand van diens eigen aantekeningen over zijn gesprek twee dagen eerder met Willem Drees senior ons over een en ander inlichtte, waarbij onomstotelijk kwam vast te staan, dat Drees thans donders goed begreep, dat Luns hem had bedrogen. Ik vertrok 9 november naar de Sowjet-Unie en schreef de heer Drees ondermeer het volgende: ‘Sedert enkele dagen beschik ik als journalist over nieuwe uitermate pertinente gegevens, waaruit blijkt dat minister Luns jarenlang het kabinet, uzelf en de Kamercommissie van Buitenlandse Zaken heeft misleid. Hij heeft land en volk op kardinale punten voorgelogen. Overtuigd zijnde van uw eigen goede trouw - al valt op, dat u weinig neiging vertoont beleidsfouten in het Indonesische drama toe te geven - meen ik, alvorens tot publikatie van mij beschikbare gegevens over te gaan, óf u persoonlijk deze feiten eerst mee te moeten delen, of althans tot 24 november a.s. te moeten wachten, om u in de gelegenheid te stellen zelf stappen te ondernemen, om datgene, wat ook u heel goed weet, in haar historisch verband recht te zetten.’Brief van 8 november 1971. Ik zond aan de politieke vrienden van Drees, drs. J.M. den Uyl en de voorzitter van ds70, professor Fred Polak, kopieën van deze brief. Den Uyl was hogelijk in de ontwikkelingen geïnteresseerd en zou hierover een langdurig zondagochtendbezoek brengen ten huize van de heer Spoor. Zelf telefoneerde ik herhaaldelijk met de heer Den Uyl, die vooral ook belangstelling scheen te hebben in een reactie van dr. J.H. van Roijen. Zou de oud-ambassadeur in Washington D.C. als pvda'er thans bereid zijn de waarheid rondom de Nieuw-Guinea-affaire naar buiten te brengen? Op 15 november 1970 had ik ook de heer Van Roijen van een en ander op de hoogte gesteld en schreef hem onder meer: ‘Ik koester minachting en heb walging voor het zogenaamde fatsoenshalve zwijgen van regeringsnotabelen, die te laf zijn om Luns aan te pakken. Als u en de heer Drees het niet doen, en ik heb hierover heden ook met drs. Den Uyl gesproken, dan spijt het mij, maar dan doe ík het!’ Intussen bezocht André Spoor op 16 november 1970 de heer Drees. Spoor zei mij die dag onder de indruk te zijn gekomen van het fenomenale geheugen van de oud-premier, die bevestigd had dat er naar zijn weten nooit een telegram van Sukarno door de inlichtingendienst was onderschept en dat de verklaring van Luns, als zou er een instructie van Sukarno geweest zijn niet waar was. ‘Toch,’ aldus Spoor, ‘deinst Drees terug om Luns publiekelijk tegen te spreken met dikke vette krantekoppen in het vooruitzicht.’ Toen Spoor aankondigde dat het hem bekend was dat prins Anak Agung in zijn te publiceren studie over het Nieuw-Guinea-conflict van plan was te refereren aan diens gesprek met de oud-premier en hun gezamenlijke conclusie, dat Luns onwaarheid had gesproken, schrok de heer Drees zichtbaar. ‘Dat mag nooit gebeuren. Dit is een vertrouwelijk gesprek geweest. Ik zal direct contact opnemen met Anak Agung.’ Ik telefoneerde Anak Agung in Wenen, die verheugd was, dat hij thans een tweede getuige had tegenover wie Drees persoonlijk had
verklaard, dat Luns een oneerlijke rol had gespeeld, en hij scheen duidelijk niet van plan voor Drees door de knieën te gaan. Hij zei: ‘Luns misbruikt de goedheid en het fatsoen van de heer Drees en probeert zijn eigen falen op televisie goed te kletsen.’ Luns, zijn gewoonte getrouw, herhaalde eerst bij een lezing voor Leidse studenten zijn televisie-versie van de Genève-conferentie, terwijl hij bovendien in Elseviers Magazine een beeld van die conferentie schetste (overgenomen uit zijn kort daarop te verschijnen memoires) dat eveneens in strijd met de feiten en de waarheid was. Ik bemiddelde tussen Anak Agung en Daan van Rosmalen van Elseviers, zodat op 16 oktober een wederspraak van Anak Agung van drie pagina's in Elseviers verscheen onder de titel luns heeft ongelijk.Zie voor volledige tekst van het oorspronkelijke, onverkorte artikel door Anak Agung voor Elseviers geschreven, Appendix XXIII. Typerend voor Elseviers nam de redactie een brief op van een lezer, dat Anak Agung ‘onbehoorlijk zou hebben gejokt en gefantaseerd.’ Hoe kon deze Indonesische oud-minister insinueren dat ‘onze Luns’ gelogen zou hebben. Ik publiceerde een tégenbrief in Elseviers, waarbij de redactie de eerste alinea om begrijpelijke redenen schrapte; hier volgt de volledige tekst: ‘Het komt mij als uiterst merkwaardig voor dat uw redactie twee brieven vóor Luns en tégen Anak Agung opneemt, alsof er geen Elseviers-lezers zouden zijn geweest, die uit het artikel van de oud-minister van Buitenlandse Zaken van Indonesië hebben kunnen concluderen, dat Luns (om met de woorden van oud-premier De Jong te spreken) “onzorgvuldig over Nieuw-Guinea spreekt”. Volgens een lezer uit Doesburg, zou Anak Agung “onbehoorlijk jokken en fantaseren”. Merkwaardig genoeg heb ik verklaringen van een dozijn naaste medewerkers (zelfs vijanden) van oud-president Sukarno en oud-president Kennedy op schrift en op televisiefilm, waarin allen unaniem verklaren dat Luns c.s. ongelijk heeft, terwijl sommigen onomwonden verklaren dat hij liegt. Wanneer men dan bedenkt dat Hr. Ms. ambassadeur in Washington, dr. J.H. van Roijen, het noodzakelijk achtte een audiëntie aan te vragen bij het Nederlandse staatshoofd om haar op de hoogte te brengen van het feit, dat de minister (Luns) “onzorgvuldig” verslag uitbracht over gevoerde besprekingen in Amerika, waar hij, Van Roijen, notabene bij had gezeten, zou men zich kunnen voorstellen, dat behalve Indonesiërs of Amerikanen, die het kunnen weten, ook hooggeplaatste Nederlanders zouden kunnen getuigen (mits zij de morele moed bezaten) van het ongelijk van Luns. Willem L. Oltmans, Amsterdam’Zie Elseviers, 13 november 1971.   Ik vermeld deze tekst andermaal om aan te tonen dat ik geen middelen onbeproefd heb gelaten om die Nederlanders, die van de zaak Luns op de hoogte waren, te encourageren eindelijk zelf hun mond open te doen. Niets scheen te helpen. Je moet in Nederland bekken openbreken. Omdat ik noch van Drees noch van de heer Van Roijen verder enige
reactie op mijn aanzegging had ontvangen zelfs iets te ondernemen om de geschiedenis op dit punt recht te trekken, schreef ik beide heren gezamenlijk op 28 november 1971 het volgende: ‘Zeer geachte heren Drees en Van Roijen, Binnenkort zullen u beiden in een positie komen te verkeren, waarin u de keus zult moeten maken, fabeltjes te doen continueren, of een bijdrage te leveren aan de objectieve geschiedschrijving. Ook prins Bernhard heb ik geschreven en verzocht zijn invloed aan te wenden, dat er thans kuit geschoten wordt. Ik zelf trek mij in het belang van deze affaire terug, juist opdat niet gezegd kan worden, dat ik mijn jarenlange vendetta met Luns aan het uitvechten ben. Ik wist in 1957 al dat hij loog. Andere journalisten springen in. Nogmaals doe ik een dringend beroep juist op u beiden, om ernstig te overwegen, wat de consequenties zullen zijn indien u andermaal Luns sauveert. Een follow-up is in voorbereiding op het hoogste niveau in twee landen bij de Nieuw-Guinea affaire betrokken. Dit schrijf ik u niet als dreiging, maar op basis van de ontvangen en verzonden stukken. Ik weet, dat ik niet alléen sta in het reconstrueren van de facts, een arbeid die professor Rooij in zijn afscheidscollege als de voornaamste taak van de journalist brandmerkte. Gaarne Uwe, Willem L. Oltmans'   Tegenover studenten zouden zowel Drees als Van Roijen zich in mei en juni 1973 beklagen, dat ik geen middel onbeproefd had gelaten hen beiden onder druk te zetten. Dat dit waar was stond als een paal boven water. Misschien is het goed hier andermaal het belang van Van Roijen, zoals ook herhaaldelijk door Den Uyl onderkend, in deze affaire van Amerikaanse toezeggingen inzake Nieuw-Guinea te onderstrepen. Het kamerlid, Voogd (pvda) vroeg onlangs schriftelijk aan de minister van Binnenlandse Zaken, professor De Gaay Fortman, of het misschien ook bekend was dat mijnheer Nixon gesprekken van het Witte Huis bezoekende Nederlanders - zoals Biesheuvel en Luns - in het geheim had laten opnemen. De minister meende, dat dit soort praktijken ‘in ieder geval naar Nederlandse maatstaven niet als correct werd ervaren.’ Maar De Gaay Fortman bevestigde andermaal eveneens het volgende: ‘Nederlanders, die door de Amerikaanse president worden ontvangen, zijn als regel bewindslieden die vanzelfsprekend worden vergezeld door de Nederlandse ambassadeur in Washington D.C.’ Hierop volgde, let wel: ‘De bezoekers zijn zich bewust dat ieder woord door hen gesproken, door zijn gesprekspartner wordt geregistreerd. Of die registratie plaats vindt in stenogram, op een tape, of, in het geheugen van die gesprekspartner, is niet belangrijk.’ (Etcetera.) Om die reden moet ik opnieuw vaststellen dat het parlement er recht op heeft, en het hele Nederlandse volk behoort te weten hoe het komt dat Luns in Den Haag een geheel ander verhaal ophing over besprekingen, waar dus notulen over bestaan en die hij sedert 1960
op het Witte Huis had gevoerd, dan Van Roijen, die als ambassadeur die besprekingen bijwoonde. Niet voor niets geloof ik en sta ik achter Van Roijen en beschuldig ik Luns ervan gelogen te hebben, wat heeft geleid, zoals ook De Quay nu te elfder ure schriftelijk constateerde, dat had Luns niet zijn kwaadaardige spaak in het wiel gestoken, de oorlog met Indonesië over Nieuw-Guinea voorkomen had kunnen worden en het conflict minstens éen jaar eerder zou zijn opgelost geweest. Luns' obstructie heeft Indonesië en Nederland talloze levens gekost en miljarden schade berokkend. Wie dit geen ernstige zaak vindt, en zich geen zorgen maakt dat deze figuur in Brussel zit, is nuts. De menselijke tragedie, Joseph Luns, zou men waarschijnlijk met kardinaal Wolsey's snerpende kreet van spijt in Henry vin het best kunnen illustreren, toen de kerkvorst uitriep: ‘Had ik bij God maar met de helft van mijn ijver mijn Koning gediend, dan zou hij mij nog bij mijn leven niet naakt aan mijn vijanden hebben uitgeleverd.’ Ik zie ook niet, hoe Luns' voormalige confrères met oud-ambassadeur Van Roijen aan het hoofd, hem langer zullen kunnen blijven sauveren als eenmaal de bal werkelijk aan het rollen zal zijn gebracht. Intussen ging mijn andere journalistieke werk gewoon door. In het najaar van 1970 was ik de Club van Rome als volgt op het spoor gekomen. De Amerikanen en de Russen maakten plannen om een gezamenlijk Instituut voor Systeem Analyse op te zetten. Dit was mij ter ore gekomen. Ik wist, dat McGeorge Bundy, President van de Ford Foundation, eens in de post van Henry Kissinger bij President Kennedy - die ik dus een jaar eerder voor de nos in verband met Nieuw-Guinea had gefilmd - hieromtrent ontmoetingen had gehad met professor Jermen M. Gvishiani, vice-voorzitter van de Raad voor wetenschap en technologie van de Sowjet-academie voor wetenschappen. Ik benaderde opnieuw McBundy, die mij introduceerde bij dr. Philip Handier, president van de National Academy of Sciences in Washington D.C. Hij was het die in 1970 de onderhandelingen met de Sowjets voor de Verenigde Staten voerde. Ook was het dr. Handier die mij inlichtte omtrent het bestaan en het werk van de Club van Rome, en die mij aan de voorzitter, dr. Aurelio Peccei voorstelde. Ook dr. Handier attendeerde mij in 1970 reeds op de arbeid van professor Jay W. Forrester aan het Massachusetts Institute of Technology in Cambridge, alwaar de eerste computerstudie ‘Limits to growth’, Grenzen aan de groei, onder leiding van diens discipel, Dennis L. Meadows op dat moment werd uitgewerkt. Op basis van deze informatie verleende Ton Nelissen, indertijd eindredacteur van het nos-programma Panoramiek mij de opdracht hier een documentaire over samen te stellen. Ik filmde onder anderen Handler in Washington, Forrester in Cambridge, Peccei in Rome en Gvishiani in Moskou. De film zou de laatste dagen van mei 1971 door de nos worden uitgezonden en werd met deze datum voor ogen samengesteld. Als presentator had de nos als te doen gebruikelijk, de man, die dit het beste doet, collega Willem L. Brugsma uitgenodigd. Hem werd mijn documentaire getoond en hij verklaarde prompt: ‘Dit is rotzooi van Oltmans, die wil ik niet presenteren.’ Het gevolg was, dat de film 31 mei 1971 niet werd uitgezonden en als onbruikbaar naar welgevulde nos-planken verhuisde. Op 2 augustus 1971 verscheen een artikel van Peter Leach in de London Observer over de Club van Rome en het later wereldberoemd geworden rapport, Grenzen aan de groei. Halsoverkop maakte Harry Hagendorn toen plaats voor uitzending van mijn film op 26 september 1971. Helaas is dit nog niet alles wat over dit klein-Hollandse gedoe te melden valt. Geruime tijd van te voren had ik plannen gemaakt voor een follow-up, een tweede film van over Grenzen aan de groei. Vast stond, dat ik op 8 september 1971 in Cambridge, Massachusetts met professor Forrester en Aurelio Peccei de samenstelling van zo'n documentaire zou bespreken. Toen ik mij hiervoor reeds in New York bevond, werd ik opgebeld door Nelissen met de mededeling, dat Brugsma, vergezeld door regisseur Ferenc Schneiders van Panoramiek eveneens op 8 september in Boston zou aankomen en of ik even wilde regelen dat Brugsma nieuwe opnamen met Forrester en Peccei zou kunnen maken. In praktische Hilversumse elkaar de kaas-van-het-brood-etende jargonerie betekende dit, dat Brugsma belangrijke gedeelten van mijn op 26 september uit te zenden documentaire zou overmaken, opdat hij in de arbeid zou kunnen participeren. Hier heb ik een stokje voor gestoken. Het was mijn vondst en mijn film en er was genoeg sabotage geweest om te rechtvaardigen dat dit zo zou blijven. Brugsma en Schneiders keerden zonder interviews naar de Emmastraat terug. Daarop is mijn film ongeschonden op 26 september 1971 de ether ingegaan en was in feite voor de televisie een wereldprimeur. Ook al insinueerde een andere collega, lan Joost Lindner later in De Volkskrant, dat ik wel zei de eerste te zijn geweest, die de Club van Rome had ontdekt, maar dat dit niet zo was. M. de Vreede schreef in Het Parool nog valser, dat ik helemaal geen wereldprimeur had gebracht, ‘want de dagbladen hadden al een paar maanden lang over de Club van Rome geschreven.’ Inderdaad was het reisje van Brugsma naar Boston niet de enige pertinente dwarsligger die ik van deze zijde bij het uitbrengen van de Club van Rome op mijn pad zou vinden. Als nos presentator was hij er van op de hoogte geweest, dat mijn film op 26 september 1971 zou worden uitgezonden. Zodoende had hij nog een laatste pijl op zijn boog, de Haagse Post. Hij was echter zo slim om Ton Neelissen toe te
vertrouwen dat het beroemd geworden computerrapport, dat ik tenslotte had opgespoord, op woensdag 1 september reeds in de h.p. zou komen. Nelissen waarschuwde mij, omdat ook hij dat te ver vond gaan. Zodoende kon ik in overleg met professor C.J.F. Böttcher van de Club van Rome en hoofdredacteur André Spoor van het nrc-Handelsblad op 31 augustus 1971 de primeur voor Nederland over een hele bladzijde op de opiniepagina van de nrc geplaatst krijgen. Deze voortreffelijk geschreven reportage van de hand van A. de Kool ging vergezeld van een eerste aankondiging dat op 26 september de nos een documentaire over dit onderwerp door mij samengesteld, zou uitzenden. Brugsma was dus op 1 september éen dag te laat. Een reden te meer om op 8 september een poging te ondernemen op 26 september zich met eigen interviews met Peccei en Forrester, in mijn film binnen te dringen. Men zou dus kunnen handhaven, dat men er met vereende krachten in was geslaagd, zo dacht men althans, om via de haagse post-truc mijn televisieprimeur eerder in de pers te krijgen, waarbij ik Brugsma, Lindner en De Vreede er op zou willen wijzen, dat ik ook als eerste in de pers met de Club van Rome was gekomen, namelijk met een kolom over Peccei in februari 1971 en met twee kolommen over Forrester en Grenzen aan de groei in april 1971, alle geschreven voor en gepubliceerd in het dagblad Zaanstreek Typhoon. Niemand let natuurlijk op dit Zaanse blad, wat andermaal mijn opvatting onderstreept, dat het bij journalistiek bedrijven of een wereldprimeur brengen er niet om gaat of men in een landelijk of een provinciaal blad publiceert, of men dus in een blad met nationaal prestige en gezag meldt wat men te melden heeft of dat men in een stedelijke courant schrijft. Voor mij zijn alle lezers, waar ook in Nederland, gelijk, en als burgers identiek en even belangrijk. Maar wreedheid zei William Blake al, heeft een menselijk hart. Jaloezie een menselijk gezicht. Ik zal nooit begrijpen waarom men in dit vak zo nodig met andermans veren moet strijken. Van de weeromstuit schijnt Brugsma zelfs een Club van Rome-complex te hebben ontwikkeld. Wat overigens de publiciteit van dit nuttige comité slechts ten goede kan komen. Merkwaardig genoeg vergat hij bovendien later in de haagse post mijn onlangs verschenen boek met 75 interviews over Grenzen aan de groei aan te kondigen of te laten bespreken. Dit in tegenstelling tot de rest van de dag- en weekbladpers. Uiteindelijk probeert ieder mens op eigen wijze uniek te zijn. Brugsma slaagt hier voortreffelijk in. Alléen, ik doe het hem niet graag na. Overigens bleek na vertoning van de Club van Rome-documentaire dat pers en deskundigen niet allemaal reageerden met het etiket ‘rotzooi’. De voorzitter van de Kamer van Koophandel van Rotterdam was voldoende onder de indruk dat hij de Club van Rome de volgende ochtend, 27 september telefonisch meedeelde zijn medewerking te willen verlenen, een initiatief dat uitmondde in de tot standkoming van een maanden lang in Rotterdam gehouden tentoonstelling over Grenzen aan de groei, waarvan de opening door de Koningin werd
verricht. De Volkskrant sprak van een ‘krachttoer’ en ‘een reeks van indrukwekkende vraaggesprekken’. Er was natuurlijk ook kritiek en het bekende afkraken door de vaste club, die alles wat ik heb gedaan en alles wat ik ooit nog zal doen categorisch zal blijven bagatelliseren, maar dat is dus het erkende pluspunt van de vrije jacht in een democratisch bestuurd land. Duizend maal liever dat, dan om critici naar psychiatrische inrichtingen of werkkampen te verbannen omdat zij meningen verkondigen die in strijd zouden zijn met de officiële waarheid. Intussen werden de plannen voor bovengenoemd belangrijke Instituut voor Systeem-analyse verwezenlijkt. Op 4 oktober 1972 tekenden twaalf landen in Londen een overeenkomst, bij welke gelegenheid dr. Jermen M. Gvishiani van de Sowjet-Unie tot eerste voorzitter voor een periode van drie jaar werd gekozen. Professor Gvishiani is bovendien de schoonzoon van premier Aleksei N. Kosygin. Behalve de Verenigde Staten en de Sowjet-Unie nemen Italië, Frankrijk, Engeland, Oost- en West-Duitsland, Polen, Bulgarije, Tsjecho-Slowakije, Japan en Canada aan het project deel. Het Instituut werd op 15 kilometer buiten Wenen in het achttiende-eeuwse Laxenberg-paleis gevestigd. Aan deze passage zou ik de mededeling willen toevoegen, dat alhoewel de gang van zaken rond de eerste Club van Rome-film in Nederland aanvankelijk niet in deze notities voorkwam, zij achteraf werd ingelast op uitdrukkelijk verzoek van studenten, die unaniem van mening waren, dat deze gegevens in verband met het geheel relevant zouden zijn.Zie De Journalist, 1 maart 1973. Al hoewel het hiervolgende artikel niet met naam en toenaam was gesigneerd - een uitzonderlijk achterlijke gewoonte bij een aanzienlijk aantal van onze nationale bladen - werd vermoed dat de Haagse lobbyist, de Indonesiër Martojo, in Vrij Nederland een uitvoerig gedocumenteerde analyse publiceerde over hoe de zogenaamde pragmatici van de ‘Berkeley-Mafia’, zoals de door Suharto voornamelijk in Amerika opgeleide club van raadgevers wordt genoemd, het land opnieuw had veranderd in een profijtelijk wingewest van de necolim landen, waartoe men helaas tegenwoordig ook Japan moet rekenen. ‘De buitenlandse “hulp” steeg van jaar tot jaar, en een Indonesië dat zich zonder deze buitenlandse “hulp” die het nageslacht terug zal moeten betalen staande houdt, is zonder omverwerping van het huidige bewind ondenkbaar. De verkeerde keuze van de markt voor het invoeren van het vrije marktmechanisme had niet alleen teweeg gebracht dat de “stabiele” koers van de rupiah geheel afhankelijk was en bleef van ieder jaar groter wordende buitenlandse “hulp”-bedragen. Politiek zal Indonesië geen eigen koers kunnen varen zonder bij
een te linkse vaart de buitenlandse “hulp” en derhalve het bestaan van de regering-Suharto en haar “deskundigen” te riskeren. Die volledige afhankelijkheid was eerder aangetoond: de Japanse visserij-rechten werden afgedwongen door eenvoudig een paar maanden te wachten met het beloven van Japanse financiële hulp.’ Wonder boven wonder doken ook de door mij in 1966 aan de kaak gestelde Ibnu Sutowo en de Pertamina weer eens in 1971 op. ‘Die afhankelijkheid is ook aan te tonen bij de verlening van de zg. olieconcessies aan westelijke oliemaatschappijen. Wat als een geweldige oliepolitiek van Indonesië ten opzichte van de olie-maatschappijen wordt voorgesteld door die westelijke olie-maatschappijen, is in feite een grote zwendelzaak. Het Nationale Indonesische oliebedrijf Pertamina, geeft aan buitenlandse concessionaires exploitatie-rechten tegen een vergoeding van 65 percent van de geproduceerde olie aan Pertamina. De buitenlandse olie-maatschappijen kopen deze vergoeding vervolgens van Pertamina met betaling in buitenlandse valuta en verplichten zich ook om voor de Indonesische binnenlandse consumptie olie aan Pertamina te verkopen en bovendien belasting te betalen. Wat doet nu Pertamina met de gelden die zij op die wijze van de buitenlandse concessionaires ontvangt alsof de Indonesische oliebronnen het eigendom zijn van Pertamina? In plaats van die gelden aan het Indonesische staatsbudget af te staan teneinde de tekorten op de handelsbalans te verminderen en daardoor wat vrijer te staan van de “helpers”, doet men alsof Pertamina eigenaresse is van dat geld en dat naar believen kan besteden. Pertamina zoekt dus in Indonesië en daarbuiten bestedingsmogelijkheden voor haar enorme “winsten”. Grote drinkgelagen van de “president-directeur” luitenant-generaal dr. Ibnu Sutowo leidden tot studenten-acties tegen hem en de directeur van het Regeringsbureau Bulog dat belast is met de aankoop van rijst in en buiten Indonesië. President Suharto houdt zijn vrienden de hand boven het hoofd, benoemt een speciale “corruptie-commissie” onder oud-minister dr. Wilopo en een speciale adviseur dr. Mohammed Hatta. De adviezen van de commissie en van dr. Hatta verdwijnen in de grote la van president Suharto. Maar oud vice-president Hatta liet zich niet met een kluitje in het riet sturen. In een lezing voor leden van de senaat, wetenschappelijke staf en studenten van een der Indonesische universiteiten - de Universitas Sriwidjaja te Palembang - verkondigde hij het standpunt dat geen enkel Indonesisch ontwikkelingsplan ooit goede resultaten zou opleveren wanneer de ambtenaren die het moeten uitvoeren zo ver onderbetaald worden als in Indonesië het geval is. En dus wel tot corruptie moesten overgaan uit puur lijfsbehoud.’ Over de werkloosheidssituatie meldde Vrij Nederland: ‘Het Indonesische volk van 115 miljoen zielen, telt niet minder dan 20 miljoen werklozen, zij het dan dat wellicht slechts 6 miljoen van hen volledig werkloos zijn en de anderen ofwel verborgen, dan wel gedeeltelijk. Tot de categorie van potentiële toekomstige werklozen
behoort de Indonesische jeugd beneden de 14 jaar, terwijl de groei van de werkgelegenheid niet van dien aard is, dat het aantal werklozen dat er al is verminderd kan worden. Het komt erop neer, dat het aantal werklozen jaarlijks nominaal groeit en het percentage van het Indonesische volk dat per jaar werkloos wordt meer dan 1 is, zodat het totale percentage werklozen in Indonesië steeds toeneemt. De Indonesische regering ziet ook wel in, dat het werkgelegenheidsvraagstuk dringend om een oplossing roept. De industrialisatie-politiek die voor een groot aantal arbeidsplaatsen had moeten zorgen is mislukt. Grote arbeidsintensieve projecten wil men niet uitvoeren omdat zulks een te grote last op de begroting zou leggen die tot grote tekorten leidt en nieuwe inflatie veroorzaakt.’ Dit belangrijke artikel, dat opnieuw slechts een greep moet zijn uit het beschikbare documentatiemateriaal, besloot met te bevestigen dat Suharto's economische politiek Indonesië tot een volk van bedelaars verlaagde. ‘Het land zelf is zó van zijn rijke, milde helpers economisch afhankelijk geworden, dat het politiek niet eens meer in staat is tot een eigen standpunt te komen,’ aldus Vrij Nederland. De geleidelijke escalatie inzake Luns zette zich voort in het weekblad Vrij Nederland, dat op 3 december 1971 een opvallende voorpagina publiceerde door adjunct-hoofdredacteur Joris van den Berg samengesteld. heeft luns ons misleid? met als ondertitel: ‘Onderzoek naar het Nieuw-Guinea-beleid noodzakelijk.’ Van den Berg gaf een uitvoerig overzicht van de ontwikkelingen in de afgelopen maanden rond Luns en kwam tot de volgende passage: ‘ketjap Anak Agung gaat nu een boek schrijven. Nu is al bekend, wat de teneur zal zijn van de lezing die Anak Agung geeft over het mislukken van de zo belangrijke Geneefse Conferentie, waarbij hij optrad als Luns' tegenhanger. De reactie van Luns op de Indonesische ontwerpresolutie was anders dan de voormalige bewindsman het doet voorkomen. Hij moet van het begin af de bedoeling hebben gehad de Indonesische delegatie te vernederen. In privé-gesprekken schildert Anak Agung het verloop van dit gebeuren als volgt. Toen hij tijdens de officiële zitting van de beide delegaties (en niet “in de gangen”, zoals Luns beweert) de ontwerp-resolutie aan Luns overhandigde, reageerde deze op de van hem te verwachten “komische” wijze met: “Het lijkt wel w.c.-papier dat iemand ergens heeft laten slingeren.” Hierop zei professor Sumitro (delegatielid, nu minister van Economische Zaken in het kabinet-Suharto) fel: “Meneer Luns, u moet hier geen ketjap verkopen.” Luns vroeg toen nog wat dat mocht betekenen (iets tegen beter weten in zeggen), en Anak Agung heeft Sumitro toen ge-sust. Hij zegt daarover: “Ik had grote moeite mijn mensen (Leimena, Sumitro, Roem, Zain) tot kalmte te brengen. De Indonesische delegatie was zeer verontwaardigd.” Maar er is meer. Voor zijn boek is Anak Agung dezer dagen (3 november) bij de heer Drees senior geweest. Uit zeer betrouwbare bron weten wij, dat de oude heer Drees hem bij die gelegenheid met de armen ten hemel geheven de volgende woorden heeft toegevoegd: “De heer Luns heeft ons misleid!” Uiteraard is dit vertrouwelijk, maar alles is vertrouwelijk. Wat Van Roijen in Den Haag (met Spoor) besprak was ook vertrouwelijk, wat Dulles tegen Luns zei ook, alleen de heer Luns zelf lekt telkens naar buiten wat hem de gunstigste voorstelling van zaken lijkt.’ Tot zover de letterlijke tekst uit Vrij Nederland. Op 28 juni 1973 schreef oud-premier Drees mij, dat hij nooit het woord ‘misleid’ had gebruikt in verband met Luns' uitspraken inzake Sukarno's telegram naar Genève. Ik ben bereid dit aan te nemen. Maar wat voor verschil maakt het, of Drees aan Anak Agung, aan Spoor of aan Amsterdamse studenten zegt, dat hij er absoluut zeker van is dat Sukarno nooit een telegram als door Luns in het nos-televisieprogramma genoemd naar Genève heeft gezonden, of dat men zegt, Luns heeft ons allen met die mededeling op t.v. misleid. Want het blijft natuurlijk ergerlijk dat Haagse heren à la Drees dan met een verklaring komen: ‘Ja, Luns heeft gekletst, maar hij moet aan een moment van geheugenverlies hebben geleden!’ Daar trappen toekomstige geschiedschrijvers niet in. Daarvoor heeft Luns ook te dikwijls en te vaak en te veel bij herhaling dezelfde geheugenstoornissen vertoond. Bovendien lijdt hij voornamelijk aan dit genre aberraties wanneer de voornaamste blunders uit zijn beleid ter sprake worden gebracht, die hij dan denkt rustig en ongecorrigeerd in andermans schoenen te kunnen schuiven. Van den Berg lanceerde voorts een pleidooi om een onpartijdig onderzoek naar de Nieuw-Guinea-affaire in te stellen via prof. dr. S.L. van der Wal en de Rijkscommissie voor vaderlandse geschiedenis. Bij Vrij Nederland - een weekblad waarvan men kan stellen dat het in belangrijke mate de denkbeelden van Willem Drees weergeeft - had men door de jaren een dossier aangelegd, met brieven van de oud-premier waarin hij hetzij een goedkeuring over bepaalde zaken liet horen, hetzij stelling nam tegen door Vrij Nederland gelanceerde ideeën of berichten. Niet in geringe mate tot verbazing van de redactie bleef ditmaal een reactie van Drees senior op het artikel van Joris van den Berg in iedere vorm uit. Hij sprak de geciteerde uitspraak van Anak Agung niet tegen. Hij bleef muisstil. Voor mij zei dit veel over deze elderly statesman. Tenslotte als er een biografie over prins Claus moet verschijnen, is het Drees die zo nodig een voorwoord moet schrijven! Vader Drees zegt thans in 1973, dat hij er spijt van heeft, dit artikel in Vrij Nederland nooit te hebben tegengesproken. Wanneer men de deputatie van studenten die hem bezocht geloven mag, is Drees senior een chronisch draaibord, dat veel van enig belang wat hij een week tevoren heeft gezegd, de week erna terugneemt. Bovendien deelde
hij de jongelui mee, in overleg met navo secretaris-generaal Luns niet op het Vrij Nederland artikel te hebben gereageerd. Luns zou namelijk van mening zijn geweest, dat indien hij op mijn beschuldigingen zou reageren ‘er over driehonderd jaar nog over die kwestie zou worden geschreven.’ Die arme Drees liet zich zelfs in 1973 nog door Luns bespelen, de man die volgens de Haagse Post door diens studievriend Romme in Drees' eerste kabinet was geduwd. Drees is steeds niet bij machte geweest zelfs maar te bedenken wat voor figuur Luns werkelijk was. Hij werd door Luns om diens vinger gewenteld, zoals blijkt in dit zoveelste incident, ditmaal over de Vrij Nederland-reportage. Ik besef terdege, dat dit soort constateringen in vele gevallen voor dovemans oren is gesproken, anderen razend zal maken, weer anderen pas over enige jaren zal doen inzien hoe waar het was, wat hier werd gesteld, terwijl weer anderen dit waarschijnlijk pas een decennium later zullen ontdekken. Als men tegels gaat lichten, moet men dit ook echt doen en niet later verklaren, zoals ook wel is gebeurd, dat men als tegellichter eerst uitgebreid met Luns is gaan praten, zodanig onder de indruk kwam van diens charmante persoonlijkheid, dat toen maar een aantal passages achterwege zijn gelaten. De Haagse Post maakte melding van een mij eerder ontgaan incident. Zoals gewoonlijk werd minister Luns ook in november 1968 door een subcommissie voor Buitenlandse Zaken van de Tweede Kamer gehoord in verband met de komende jaarlijkse debatten over defensie en het navo bondgenootschap. Luns deelde dat jaar de commissie mee dat er toegenomen Sowjet-dreiging was ontstaan langs alle navo-flanken. Bij de noordelijke sector maakte Luns melding van Russische schendingen van de Noorse soevereiniteit. Ook de Noorse grenzen zouden zijn geschonden. Het kamerlid Van der Spek (psp) meende naar aanleiding van de ‘inlichtingen’ van Luns navraag te moeten doen bij de ambassadeur van Noorwegen in Den Haag. Resultaat: Luns had het verhaal uit zijn duim gezogen. Luns reed thans al enige maanden als een pauw rond in een glanzende Rolls Royce met een diepblauwe vlag met gouden sterren (als ik het goed heb gezien). Alhoewel hij permanent op het navo-hoofdkwartier in Brussel troonde ontving hij toch traditiegetrouw en zonder opsmuk of strijkages, zijn eenvoudige persoonlijkheid eigen, redacteur H.F. van Loon voor het afsteken van zijn jaarlijkse troonrede voor
de lezers van De Telegraaf. Het gebeurde op vaderlandse bodem, uiteraard, in de Haagse flat met de koffers weer veilig op zolder, bij een glaasje sherry, én, zo meldde Van Loon, de minister knabbelde op nootjes, blijkbaar bij flinke hoeveelheden door Lia aangeschaft. Parels der wijsheid rolden als dubbeltjes aan de lopende band uit 's ministers welbespraakte mond. ‘In België wonen bevalt mij uitstekend. Het hele leefklimaat, de politieke sfeer, de gewoontes zijn veel normaler dan in Nederland. Men heeft daar niet die wonderlijke uitwassen in de televisie en een aantal kranten die hier als megafoon dienen voor kleine, uiterst linkse groeperingen.’ Hoe had Luns ervaren bij Willem Duys een staande ovatie van het publiek te krijgen? ‘Ik geloof dat de mensen die soort lichte toets appreciëren. Zij zullen ook wel merken, dat ik doe zoals ik ben en zij zijn, geloof ik, wel geamuseerd door mijn wijze van uitdrukken. Ik kwam tenminste drie arbeiders hier voor mijn flat tegen, die me zeiden: “We zien liever u dan Kraaykamp en De Gooijer.” Ik heb bij zo'n optreden geen enkele behoefte aan repetitie. Dat werd wel voorgesteld maar ik heb direct gezegd, dat wij het maar fris van de lever moesten doen, zonder iets in te studeren.’ Dat het vanwege diens criante humeur achter de schermen van televisiestudio's doorgaans aanzienlijk minder plezierig met Luns t.v.-maken is, dan hij tegenover Van Loon meende te moeten laten uitkomen, zal ik nu maar buiten beschouwing laten. De oud-minister maakte zich ernstige zorgen over de politieke ontwikkelingen in ons vaderland. ‘Met name onze partners in de Atlantische alliantie constateren de verminderde discipline in het Nederlandse leger en volgen niet zonder zorg de sabotagedaden en de acties van de wdm. Vijf jaar geleden had men een hogere dunk van het Nederlandse leger dan nu en zonder waardering hebben onze bondgenoten vernomen, dat wij bijvoorbeeld onze soldaten zo veel betalen: plm. f 285,- per maand, waar tegenover staat dat b.v. de Franse soldaat nog geen f 30 per maand toucheert. Ik moet daar wel aan toevoegen dat de Nederlandse vloot en ook de luchtmacht een uitstekende naam hebben. Ik heb over de prestaties van de Koninklijke Marine de meest vleiende brieven gekregen van Amerikaanse en Britse vlagofficieren.’ Over zijn nieuwe werkkring is Luns uitermate enthousiast: ‘De functie van minister zou ik altijd hebben opgegeven voor die van secretaris-generaal van de nato. Een aangename verrassing was het, dat het nato-apparaat zo uitstekend werkt - en dan vergelijk ik het met de secretariaten van de eeg, de uno, de Raad van Europa, de oecd.’ Hij heeft wat meer met veiligheidsaspecten te maken dan toen hij nog minister was. ‘Als ik niet thuis ben zit er een security-man in m'n huis. Vóor de wekelijkse werklunch met de ambassadeurs van de 15 nato-landen wordt de woning waar wij eten door elektronische ex-perts onderzocht op de aanwezigheid van afluisterapparatuur, en als ik op reis ga moet ik van uur tot uur bereikbaar zijn.’ Rond het privé-archief van mr. Luns ontstond in de residentie enige deining omdat rijksambtenaren bij het ontruimen van de voormalige ambtswoning van de minister van Buitenlandse Zaken1 documenten en stukken uit het privé-archief van deze meneer hadden gevonden en gelezen. De meest wilde geruchten deden hieromtrent de ronde. De zaak had in september-oktober 1971 gespeeld. Zij werd door premier Biesheuvel en minister Schmelzer van zodanig belang geacht, dat zij er secretaris-generaal Luns uit Brussel voor over hadden laten komen om te overleggen wat er moest gebeuren. Een kamer van de voormalige ambtswoning was toen voor Luns' privé-archief beschikbaar gesteld. ‘Personeel van de Rijksgebouwendienst, dat onderhoudswerk aan de ambtswoning verrichtte, stuitte in september op de afgesloten kamer. Toen deze eenmaal was geopend, hebben schilders en timmerlieden die het onderhoudswerk uitvoerden, in hun lunchpauze een aantal dagen achtereen, onbevoegd de correspondentie van Luns doorgelezen, zo wordt in ambtelijke kringen gezegd. Zij stuitten daar onder andere op brieven van Luns aan het Koninklijk Huis, op correspondentie over een al geruime tijd geleden geopende bankrekening in New York en op brieven gericht aan een in Portugal vertoevende vriend van mr. Luns, de diplomaat mr. Diderik van Thiel Coovels, sous-chef directie kabinet en protocol van het ministerie van Buitenlandse Zaken. De laatste geadresseerde werd aanvankelijk verward met de Tweede-Kamervoorzitter Van Thiel, waardoor de vriendschappelijke inhoud verbazing wekte. Op de bankrekening in New York stond een bedrag van enkele duizenden dollars. Omdat kort na de vondst van de - zakelijke en privé - correspondentie van Luns geruchten ontstonden, heeft minister Schmelzer overleg gepleegd met minister-president Biesheuvel. Volgens de officiële verklaring van Schmelzer heeft hij, samen met de premier, oud-minister Luns eind oktober vorig jaar uitgenodigd voor een gesprek over zijn archief. Een week later, dus begin november, werd het gesprek gevoerd over de manier waarop het archief kon worden “veiliggesteld”, en over de manier waarop de “ongefundeerd” genoemde geruchten de kop konden worden ingedrukt. Over de bankrekening deed bijvoorbeeld de vraag de ronde of die wellicht buiten de belasting om tot stand zou zijn gekomen. Tijdens het gesprek begin november bleek dat Luns vanwege zijn internationale bezigheden, die veel bezoeken aan New York vereisten, daar een bankrekening had geopend. Hij deed dat na overleg met
de belastingdienst en met advies van de toenmalige staatssecretaris van Financiën Grapperhaus. Naar het oordeel van mr. Luns bevatten zijn brieven aan het koninklijke huis “beslist geen kabinetsgeheimen”. De ambtelijke correspondentie van mr. Luns is nu opgeslagen in een kluis van het ministerie van Buitenlandse Zaken. Zijn persoonlijke brieven heeft Luns meegenomen naar zijn nieuwe huis in Brussel. In politieke kringen wordt gezegd dat premier Biesheuvel nog heeft gedreigd de procureur-generaal bij de Hoge Raad (belast met de vervolging van ministers en Kamerleden bij eventuele ambtsmisdrijven) in de arm te nemen, wanneer mr. Luns zou weigeren naar Nederland te komen om een toelichting te geven op zijn gevonden archief. Woordvoerders van de Rijksvoorlichtingsdienst en van het ministerie van Buitenlandse Zaken, ontkennen dat echter ten stelligste. Het gesprek tussen mr. Luns, premier Biesheuvel en minister Schmelzer werd gevoerd tijdens een verblijf in Den Haag dat Luns al tevoren op zijn programma had. Het ministerie van Volkshuisvesting en Ruimtelijke Ordening, waartoe ook de Rijksgebouwendienst behoort, ontkent met klem dat de onbevoegden die de correspondentie van oud-minister Luns hebben ingezien tot het personeel van de Rijksgebouwendienst behoren. “Een onderzoek in die richting heeft gisteren aangetoond dat onze ambtenaren geen enkel feit hebben gepleegd dat grond geeft aan deze gedachte. Wat er is gebeurd met de archiefstukken bij overbrenging naar het ministerie van Buitenlandse Zaken onttrekt zich volledig aan de activiteiten van de Rijksgebouwendienst,” zo deelde de heer W. Dam van de afdeling voorlichting mee.’ Tot zover een reportage in het Algemeen Dagblad van 14 januari 1972. Schmelzer, de opvolger van Luns, liet een verklaring uitgeven.Dagblad Trouw, 14 januari 1972. ‘Enige maanden geleden is de minister van Buitenlandse Zaken gebleken, dat onbevoegden inzage hadden genomen in het privé-archief van mr. Luns met als gevolg enige volstrekt ongefundeerde geruchten. De minister-president en de minister van Buitenlandse Zaken hebben daarop mr. Luns eind oktober uitgenodigd voor een gesprek om hem over een en ander in te lichten en met hem te overleggen over de veiligstelling van zijn archief en over de wijze waarop deze ongefundeerde geruchten de kop konden worden ingedrukt. Dit gesprek had omstreeks een week later plaats.’ Volgens Haagse ingewijden moest Luns bij de confrontatie met Biesheuvel en Schmelzer razend zijn geweest. Joseph is bij zulke zaken zeker niet voor de poes. Hij zou in staat geweest zijn, een x aantal tegenklachten jegens beboterde hoofden van zijn aanklagers bij de Hoge Raad te deponeren. Men eindigde dus in schaakmat. Iedereen ging weer naar huis en aan het werk. Tot de heer Luns of diens aanhang, de bvd?, de tijd gekomen achtte de zaak langs bevriende kanalenEr werd over gesproken dat Luns de heer Van den Beugel voor dit werkje zou hebben ingeschakeld, een moeilijk te verifiëren inlichting, omdat er toch over gelogen zou worden. naar De Telegraaf te laten uitlekken. Toen brak een politiek pandemonium uit. Volgens het dagblad Trouw behoefde Luns niet al te verrast te zijn geweest over het raadplegen door onbevoegden van zijn persoonlijke archief, want in zijn memoires waarschuwde hij al: ‘Er is voorts ook nog het feit, dat de publieke moraal zozeer gezonken is, dat mij enkele malen is gebleken, dat linkse ambtenaren er geen been in zien anti-gouvernementele leden van het parlement in te lichten over vertrouwelijke stukken, in de hoop daardoor kritische vragen aan de bewindsman vanwege het parlement te kunnen ontlokken. Ik heb dan ook verschillende malen vrij belangrijke dingen geheim moeten houden voor het ministerie met uitzondering van enkele hoge ambtenaren.’ Toen Van Roijen dus stelde, dat zijn telegrammen over het nietbestaan van Amerikaanse toezeggingen te hulp te komen op Nieuw-Guinea, ‘door Luns niet aan het kabinet werden doorgegeven’, zou de oud-minister hier tegenover plaatsen, dat hij dit slechts had nagelaten om te voorkomen - en men lette op het etiketje ‘links’ - dat linkse politieke figuren er verraad mee zouden plegen. Indien de heer Luns hierbij bijvoorbeeld het Bilderberg-incident in Stockholm in 1961Zie pagina 198. in gedachten zou hebben, stelt hij in wezen dat de prins op zijn conclaves ‘linkse landverraders’ bijeen zou hebben geroepen. Een andere passage uit Luns' memoires is hier eveneens relevant. Hij vermeldt namelijk een 1 500 geschreven memoranda zowel in de safe van het ministerie als in zijn eigen safe thuis te hebben laten verdwijnen. Hier sluipt een te verwaarlozen onjuistheid in het boek van Luns. Ik heb bij toeval in zijn voormalige villa kunnen constateren dat zich niet alleen in de werkkamer des ministers maar ook in diens slaapkamer een kolossale brandkast bevond, zoals men die in bijkantoren van banken aantreft. Hij had het meervoud, safes, moeten bezigen. Tenzij natuurlijk op de slaapkamer een kluis van twee bij drie inderdaad nodig was geweest om de onafscheidelijke das-parel des ministers, de vele onderscheidingen of de juwelenschat van Lia en Corrie te herbergen. Verder schreef Luns: ‘Na mijn aftreden heb ik mijn privé-dossiers nagekeken. Honderden stukken heb ik vernietigd, niet alleen brieven, maar ook een aantal stukken, die in retrospectie niet belangrijk leken. Alles echter wat ik van belang achtte heb ik bewaard: van mijn eigen memoranda heb ik er nog geen een vernietigd.’Ik herinner mij. Pagina 68. Daar heeft het nage- slacht wat aan! Memo's van Luns aan Luns! Hoe is het mogelijk dat zo'n man maar op zijn eigen houtje bepaalde welke stukken voor het vaderland van belang zouden zijn, en de rest - die hem mogelijk in het ongelijk zou kunnen stellen of van geniepige manipulaties beschuldigen - eenvoudigweg verbrandde. Geen wonder dat Schmelzer in een vlaag van gemoedsverbijstering sprak over de ongecontroleerde, oncontroleerbare solist Luns!' Opnieuw dringt zich een parallel met het Amerikaanse Watergateschandaal op. Presidentsadviseur John W. Dean in hevelde bepaalde bezwarende en incriminerende Witte Huis-documenten aan de tijdelijk directeur van de fbi (Federal Bureau of Investigation) L. Patrick Gray iii over, die de stukken mee naar huis nam en in een kast tussen zijn
overhemden stopte. Later, rond Kerstmis 1972, heeft hij de geheime documenten toen maar verbrand, omdat hij meende dat het Witte Huis dit prefereerde. Art Buchwald, de Amerikaanse humorist, raadpleegde over deze zaak zijn persoonlijke vriend, professor Heinrich Applebaum, die de stoel van rechtsgeleerdheid beheerde aan het Watergate Technische Instituut voor Meineed. Volgens professor Applebaum had Nixon wel degelijk het recht in te breken bij de psychiater van Daniel Elsberg van de Pentagon Papers. De vergissing die Nixon echter beging was, dat hij de inbraak zelf had moeten plegen en niet door ondergeschikten had moeten laten uitvoeren. Was hij zelf bij de psychiater gaan snuffelen, of had hij zelf papieren verbrand of ingebroken in het Watergate Hotel zou dit volmaakt wettig geweest zijn. Volgens jurist Applebaum zou Luns dus ongetwijfeld in zijn rechten worden bevestigd bij het vernietigen en verbranden van papieren, die hij in zijn functie van Minister van Buitenlandse Zaken van het koninkrijk had ontvangen en hem namens het volk waren toevertrouwd. Waarschijnlijk zal Buchwald's imaginaire jurist Applebaum wel de enige expert blijven die Luns bij deze handelingen à la Watergate in het gelijk stelt. De humor terzijde geschoven, zoals prins Bernhard tenslotte tonnen voor zijn Wildlife-fonds bijeengaart, allereerst omdat hij de echtgenoot van het Nederlandse staatshoofd is, zo kon Luns zich collectioneur noemen van 1 500 overtollige staatspapieren bij de gratie van het Nederlandse volk! Voor mij was wat Luns deed, als beroepsuitwisser van sporen, een onrechtmatige daad. Het zou waarschijnlijk vele jaren van studie van geleerde koppen en experts in jurisprudentie vergen om na te vorsen of ik gelijk heb. Ook wanneer men dit precedent van het ongecontroleerde vernietigen van staatspapieren door een minister in functie niet tot overtreding van de wet zou kunnen terugleiden zegt mijn boerenverstand mij, wet of geen wet, dat Luns een onoorbare handeling verrichtte. Hoe wil de jeugd van morgen zich ooit over ‘geschiedkundige waarheden’ oriënteren wanneer de hoofdspelers uit de vaderlandse geschiedenis hun stukken en memoranda ad libitum kunnen verbranden of wegmaken of wanneer er op een zolder eindelijk authentieke stukken gevonden worden, men elkaar over en weer met de procureur-generaal dreigt om de zaak snel de kop in te kunnen drukken. In plaats dat de volksvertegenwoordiging de affaire tot de bodem toe liet uitzoeken, boog men zich maar liever weer over de bezwarende dossiers inzake het piratenschip Veronica. Als de donder maakte vice-premier Nelissen bekend dat het incident rond Luns als gesloten werd beschouwd. Hij gaf Buitenlandse Zaken de schuld van het gesnuffel in de papieren van Luns. Maar Luns stelde zelf juist in zijn memoires dat hij uitsluitend staatsgeheimen met ambtenaren van zijn departement durfde delen uit vrees voor verraad. Waarom ontstond er dan een rel? Nelissen: ‘Alleen ambtenaren van Buitenlandse Zaken (dus van Schmelzer) hadden toegang tot het pand, nadat besloten was de ambtswoning een andere bestemming te
geven.’ Nelissen werd toen de vraag gesteld, welke ambtenaren binnen waren geweest en wie de papieren van Luns had gelezen. ‘Dan moet je eerst weten welke mensen binnen zijn geweest,’ aldus de vice-premier. De Volkskrant schreef toen: ‘De onbekendheid met deze schuldigen is er waarschijnlijk de oorzaak van, dat men van standjes of vervolging heeft afgezien. De zaak werd ondanks de hoge ernst ervan tot een notoir Haags lachertje. Van geforceerd toegang verschaffen tot de ambtswoning was geen sprake, aldus minister Nelissen, omdat het privé-archief van Luns ‘links en rechts’ door de woning verspreid lag. De oud-minister van Buitenlandse Zaken is meegedeeld dat men niet tot vervolging van de schilders zal overgaan. “De heer Luns heeft zich daarbij neergelegd,” zei de heer Nelissen. Hij legde er de nadruk op, dat mr. Luns schriftelijk heeft laten weten aan premier Biesheuvel en minister Schmelzer van Buitenlandse Zaken, dat zij de kwestie volkomen correct hebben behandeld.’ Zelfs onder elkaar proberen onze Haagse advocaten-makelaars in geschiedkundige onwaarheden zich bij voorbaat te dekken door alles wat los en vast zit op papier vast te laten leggen. O wee, als er later een geschiedvervalser zou opstaan, die tussen de mazen door zou kunnen glippen omdat er niet van tevoren een rechtsgeldige verklaring voor zou zijn opgesteld. Waarmee ik niet het beroep van advocaat as such zou willen discrimineren, zoals Shakespeare en Dickens hebben gedaan. Wel blijft voor mij onbegrijpelijk en een onderzoek waardig, het symptoom, dat de zogenaamde volksvertegenwoordigers, en het zijn er tenslotte een paar honderd, zich deze oneerlijke maskerades van het recht lieten aanleunen, en in de pas meeliepen, toen een man als Nelissen domweg stelde, dat ‘de schuldige ambtenaren niet alleen onbekend maar ook onvindbaar waren.’ Dan moet men de veel verguisde Amerikanen nageven, dat zij tenminste een serieuze poging ondernemen om zelfs de persoonlijke medewerkers van de president onder ede voor een Senaatscommissie te slepen teneinde na te gaan op welke wijze met de belangen van Amerika door de hoogsten in het land werd omgesprongen. Hoe zei J.B. Priestley het ook weer? ‘Wij zouden ons jegens het vaderland moeten gedragen zoals vrouwen tegenover de man die zij liefhebben doen. Een liefhebbende echtgenote doet alles voor haar man, behalve dat zij zou ophouden hem te bekritiseren en voortdurend te blijven proberen hem te verbeteren. Dat is de juiste houding van iedere burger. Wij zouden met eenzelfde liefhebbende maar scherpe blik naar ons land moeten kijken. Wij moeten de natie natuurlijk liefhebben, maar tegelijkertijd er op staan ze haar fouten mee te delen.’ Mijns inziens geldt dit voor volksvertegenwoordigers of journalisten in een land op de allereerste plaats. De Telegraaf haastte zich natuurlijk een hoofdartikel den haag op zijn smalst te publiceren, waar men het in sommige opzichten zelfs mee eens zou kunnen zijn. ‘Rijksinstanties blijken zich toegang te hebben verschaft tot een ka-mer in de ambtswoning van de minister van Buitenlandse Zaken, waar oud-minister mr. J.M.A.H. Luns bescheiden bewaarde, voor welke bewaring hij zijn opvolger om toestemming had verzocht. Deze bescheiden, waaronder zich ook privé-correspondentie bevond, zijn vervolgens onderzocht, waaruit bleek dat mr. Luns over een bankrekening van overigens vrij beperkte omvang in New York beschikte. Op het vermoeden, dat de oud-minister deze rekening zonder toestemming van deviezenautoriteiten of buiten medeweten van de fiscus had geopend, werd hij op een zondag telefonisch ontboden door minister-president mr. B.W. Biesheuvel. Bij het daaropvolgende gesprek op maandag met premier en minister van Buitenlandse Zaken drs. W.K.N. Schmelzer, kon de oud-minister de beschuldiging volledig ontzenuwen. Het lijkt een verhaal uit een onderontwikkeld land met corrupte, elkaar naar het (politieke) leven staande ministers, maar het heeft zich in Nederland, in politiek Den Haag afgespeeld. Er rijzen vele vragen. Wie heeft opdracht gegeven een afgesloten kamer open te breken en de daar aanwezige privé- en andere bescheiden van oud-minister Luns te onderzoeken? Oud-minister Luns blijkt reeds door een advocaat te hebben laten onderzoeken in hoeverre er sprake is van huisvredebreuk, smaad of belediging, maar zal er wel van hebben afgezien een klacht in te dienen, hetgeen echter aan de ernst van de gepleegde feiten niets afdoet. En welke verantwoordelijke minister heeft voor dit gesnuffel in andermans papieren opdracht gegeven? Of genieten ambtenaren een zodanige vrijheid, dat zij deze daden zonder ministeriële toestemming kunnen verrichten? Ook achter het optreden van premier Biesheuvel en minister Schmelzer, die een oud-collega op een zondag telefonisch naar Nederland hebben ontboden, kunnen tal van vraagtekens worden geplaatst. Een dergelijke ontbieding suggereert, dat het vermoeden van onregelmatigheden werd gekoesterd en gaat zelfs zeer ruime perken te buiten. Zelfs indien de ministers onkundig zouden zijn geweest van de voorgeschiedenis, hetgeen zou inhouden dat er in Den Haag onaanvaardbare toestanden heersen, dan nog was het correct en noodzakelijk geweest, bij de huidige NAVo-secretaris in Brussel inlichtingen te vragen. Het mag als bekend worden verondersteld, dat mr. Luns gedurende zijn langdurig ministerschap op niet al te goede voet met de partijpolitiek leefde. Maar tijdens zijn bewind kon men er, ondanks vele pogingen, niet in slagen de oud-minister op een zijspoor te rangeren. Het begint erop te lijken, dat partijpolitieke ambtenaren en/of politici hun nederlagen maar moeilijk kunnen verkroppen en thans van de afwezigheid van oud-minister Luns gebruik trachten te maken om wraak te nemen. Het laatste woord over dit gedoe zal nog wel niet zijn gesproken.’ Had De Telegraaf de journalistieke standing van een New York Times gehad, dan zou zij, zoals de Times in de affaires van de Pentagon papieren en het Watergate schandaal ook daadwerkelijk heeft gedaan, in haar editorials de onvermijdelijke aanbeveling hebben doen
luiden - zoals De Volkskrant dus deed - dat de burger van Nederland er recht op had, dat de zaak van de koffertjes van Luns tot op de draad zou worden uitgezocht. Inbegrepen waar de bedoelde 30 000 gulden van Luns op diens rekening in Amerika vandaan kwamen. Maar zover zijn wij in het goede vaderland nog niet. Men mag aannemen, dat drs. Schmelzer, als superieur van de ambtenaren-‘inbrekers’ de gevonden documenten op zijn minst heeft gezien en bestudeerd. In zijn beruchte memoires door Robbert Ammerlaan opgetekend vind men gemakshalve over de hele affaire geen letter terug. Walgelijk! De boys van de regering onder elkaar! Dezelfde dag dat de koffertjes-affaire bekend werd, zond ik een brief aan de procureur-generaal der Nederlanden, mr. G.E. Langemeyer, met het verzoek een onderzoek naar Luns in te stellen op grond van Artikel 178 der Grondwet alsmede Artikel 92 van de Wet op de Rechterlijke Organisatie. Ik wees erop dat de voormalige minister van Buitenlandse Zaken ‘opzettelijk land en volk van Nederland in de Indonesische kwestie had misleid’.Zie Appendix XXIV voor volledige tekst. Premier Biesheuvel bracht ik vóor diens vertrek naar de West van mijn stap per aangetekende brief op de hoogte. Merkwaardig was, dat toen ik enige weken tevoren een briefje aan de minister-president had gezonden, hem mijn compliment makende voor de wijze waarop hij zich iedere vrijdagavond opnieuw voor het beeldscherm liet ondervragen over de gang van zaken in Nederland, ik toen vrijwel onmiddellijk een aardig antwoord van Biesheuvel terug ontving. Op mijn brief dat ik van mening was dat de kwestie Luns onder ede diende te worden aangepakt hoorde ik taal noch teken. Ingevolge de geijkte bon ton van elkaar de bal toespelen en stuivertje verwisselen van politieke notabelen zou Biesheuvel in 1973 na diens politiek adieu, lid van de raad van bestuur bij Unilever worden, in ruil voor de job van oud-minister van Financiën H.J. Witteveen aldaar, die naar het Internationale Monetaire Fonds in Washington D.C. verhuisde. Minister Langman verzeilde bij de Algemene Bank Nederland - en mocht later een aparte feestrede afsteken bij het zilveren regeringsjubileum van H.M. de Koningin - vice-premier Nelissen belandde bij de Amster-dam-Rotterdam Bank en de Haagse tekkel verdween bij akzo. Voor Udink, meende de nrc, ‘zou men ook wel een dergelijk plaatsje vinden’. Van Blankenstein noemde parlementariërs schapen. Wat zijn wij, burgers van Nederland dan eigenlijk? Onze herders kunnen in ieder geval rovertje en reizigertje spelen zonder dat er een haan naar kraait. De Volkskrant mengde zich vandaag in de rel om Luns met een hoofdartikel: ‘Privacy’. ‘Het is voor ons aller veiligheid te hopen, dat Atlantisch leider Luns met vertrouwelijke navo-stukken iets zorgvuldiger omspringt dan met de kennelijk geheime stukken van zijn privé-archief. Deze hebben enige arbeidzame lieden, wier nieuwsgierigheid de overhand kreeg op fatsoensnormen en eerbied voor groot staatsmanschap, menig vrolijk uurtje bezorgd. Gevolg: de heer Luns heeft zich ontstemd getoond (wat hem overigens in zijn nieuwe functie nogal eens overkomen is), ambtelijke diensten gonzen van competentiegeschillen en dreigen met berispingen en parlementariërs zoeken in hun officiële commentaren naar een subtiel evenwicht tussen algemeen belang en het verschuldigde respect voor de oud-minister van Buitenlandse Zaken. Had de heer Luns in september een aantal solide stationskluizen afgehuurd, veel leed was hemzelf en de Haagse ambtelijke en politieke top bespaard gebleven, al had de buitenwereld dan wellicht enig vermaak moeten missen. De vraag rijst wat meer geschaad zou zijn met het uitlekken van de inhoud der stukken: de privacy van de heer Luns (waartoe ook diens New Yorkse bankrekening behoort) of het nationaal belang? Dat kan alleen beoordeeld worden door de heer Luns zelf en wellicht door degenen, die in de papieren van de oud-minister hebben zitten neuzen. De vraag is ook wel van belang in verband met het erachter liggende probleem of stukken, die raken aan het nationaal beleid en op verschillende kwesties een nieuw licht kunnen werpen, wel in persoonlijk eigendom van Nederlands burger J. Luns moeten blijven. Wellicht ligt hier een aanduiding van het antwoord op de vraag, waarom de gesprekken tussen de secretaris-generaal van de navo en de Nederlandse ministers Biesheuvel en Schmelzer niet zonder emoties schijnen te zijn verlopen. Ook al zou het alleen gaan om de privacy van burger Luns, dan is hij er zelf wel roekeloos mee omgesprongen, nu de Staat der Nederlanden zo vriendelijk was gratis enige opslagruimte voor hem beschikbaar te stellen. Deze Staat is dan immers niet gehouden enige redelijk gesalarieerde lieden met karabijn waakzaam op te stellen voor de opslagruimte van de heer Luns. De overheid kan met bescherming van de privacy ook te ver gaan. Als het erom gaat, dat ambtelijke lieden berispingen moeten krijgen, zou er óok een per aangetekende post naar Brussel verzonden moeten
worden. Luns' onzorgvuldigheid is des te onbegrijpelijker, nu hij, gezien zijn recente boek, doordrongen is van het feit, dat ‘de publieke moraal diep gezonken is’. Zelfs zijn eigen ‘linkse ambtenaren’ hebben destijds geheimpjes doorgegeven aan ‘anti-gouvernementele leden van het parlement’. De heer Luns is tijdig dit diep gezonken land ontvlucht, maar zijn kostbare paperassen liet hij er te grabbel liggen. Naast ontstemming is er voor hem dus enige reden tot zelfverwijt. We vertrouwen erop dat deze de natie en de navo schokkende affaire tot de bodem wordt uitgezocht. Immers, hoe kunnen wij landen als Portugal en Griekenland verwijten maken als onze publieke moraal en het onderling verkeer tussen hoge publieke functionarissen niet geheel op peil zijn? De goede verhoudingen binnen de navo mogen niet verstoord worden door slordigheden van Nederlandse werknemers (in welke functie ook) en van de heer Luns.' Het stond er duidelijk: ‘We vertrouwen erop dat deze de natie en de navo schokkende affaire tot de bodem wordt uitgezocht.’ Het was lief bedacht door Van der Pluym en zijn redactie, maar niemand verroerde hierna een vin inzake de koffertjes van Luns. In een interview met Dick van de Pol van de nrc-Handelsblad zei Langemeyer cum suis op 21 juli 1973: ‘Het gebeurt wel dat ik een paar keer per jaar van iemand het verzoek krijg een minister te vervolgen. Dan schrijf ik altijd terug dat ik dat niet kan, tenzij de Kamer mij daartoe opdracht geeft. Van een doctor in een andere dan de rechtswetenschap kreeg ik toen het antwoord dat dat “een flauwe uitvlucht” van me was.’ Een beetje vreemd verhaal van de procureur-generaal. Misschien heeft hij mij geantwoord, maar dan heeft de bvd de brief onderschept en achtergehouden. Hij vertelde Van de Pol dat er gelukkig nog nooit een ambtsmisdrijf door een minister bedreven voor de Hoge Raad was gebracht en alléen de koningin (met andere woorden, de collega-ministers van de betrokken minister) of de Tweede Kamer opdracht tot vervolging zouden kunnen verstrekken. Niet kwam uit dit interview naar voren of men een oud-minister bij de Hoge Raad zou kunnen aanklagen, omdat hij tijdens zijn ministerschap gelogen zou hebben. Wel benadrukte de heer Langemeyer: ‘Politiek speelt bij de Hoge Raad een uiterst geringe rol. Van de meerderheid van mijn collega's, de advocaten-generaal en de raadsheren kén ik de politieke overtuiging niet eens. Mijn ambt is heel weinig persoonsgebonden. Als hier een andere man komt te zitten, zeg iemand met een uitgesproken conservatieve instelling, dan zal het Nederlandse volk daar niet veel van merken.’ Als de heer Langemeyer per 1 december 1973 met pensioen is gegaan zal op 3 december opnieuw een klacht door schrijver dezes wegens ongecontroleerde en opzettelijke misleiding van regering, volk en parlement tegen Luns worden ingediend. Zolang Joseph in welke hoge, belangrijke functie waar maar ook zit, waar Nederland en Nederlanders bij betrokken zijn, zoals de functie van secretaris-generaal van de navo, hebben wij de plicht tegenover ons zelf of onze bondgenoten de feiten onder ogen
te zien, dat er periculum in mora dreigt! Luns lijdt aan periodieke geheugenstoornissen, geeft telegrammen niet door, liegt achteraf over staatshoofden die inmiddels overleden zijn, en is een levensgevaarlijke clown op een doodenge wiebelstoel. Mijn klacht bij Langemeyer werd maandag 17 januari aan de pers vrijgegeven. Vandaag meldde De Telegraaf: aanklacht tegen luns wordt niet serieus genomen. ‘Volgens de Rijksvoorlichtingsdienst zou de regering niet van plan zijn aan het verzoek van de Amsterdamse freelance journalist Willem L. Oltmans te voldoen.’ Volgens De Telegraaf was de reactie van Luns geweest: ‘Gezien de persoonlijkheid van de heer Oltmans wil ik geen commentaar geven.’ Het dagblad Trouw schreef echter: ‘Een aantal leden van de oppositie in de Tweede Kamer breekt zich op het ogenblik het hoofd over de procedure, die zal moeten worden gevolgd om de aanklacht van de Amsterdamse journalist Willem L. Oltmans van de grond te krijgen.’Dagblad Trouw, 18 januari 1973. Allicht, voor waarheidsvervalsers als De Telegraaf en Luns was zelfs het opperen van een gerechtelijk onderzoek naar de feiten anathema. Trouw vermeldde, ook enkele personen die ik in mijn klacht bij de heer Langemeyer had genoemd, als getuigen die mijns inziens absoluut dienden te worden gehoord. Hieronder waren ook de heren Drees en Van Roijen. Drees antwoordde aan De Telegraaf: ‘Ik kan mij moeilijk voorstellen dat Oltmans van mij een getuigenis verwacht. Bij geen van beide conferenties ben ik aanwezig geweest en ik kan er geen oordeel over geven.’De Telegraaf, 18 januari 1972. Drees scheen gemakshalve vergeten, dat hij minister-president was tijdens de Geneefse Conferentie van 1955-1956 en hij er door Luns voortdurend werd bijgesleept, ook tijdens televisiegesprekken wanneer het over het verloop van die conferentie ging. Maar iemand die zich bij Luns op zo grove wijze bij de neus heeft laten nemen wringt zich uiteraard in alle mogelijke bochten om een nader onderzoek 
naar die affaire te helpen voorkomen. Trouw publiceerde een hoofdartikel, historici gevraagd, waarin het blad het een logische zaak noemde om een rijkscommissie voor vaderlandse geschiedenis de zaak van Genève voor eens en voor al te laten uitzoeken.Dagblad Trouw, 18 januari 1972. Vrij Nederland stelde het aldus: ‘Waarom dient Oltmans een aanklacht in en stelt hij geen vragen? Omdat belangrijke sleutelpersonen, als dr. Van Roijen en Drees senior en andere hoge ambtenaren die betrokken waren bij de Geneefse en Washingtonse affaires eenvoudig geweigerd hebben in het openbaar hun meningen en kennis van zaken te spuien... Daarom zwijgt iedereen en daarom is Oltmans terecht verontwaardigd... En degenen die het kunnen weten, omdat zij erbij betrokken waren, spreken veel binnenskamers maar weinig tot het volk. Een democratisch denkend mens kan daar kwaad om worden.’Vrij Nederland, ‘In het vizier’, 22 januari 1972. Onthullend voor de betrouwbaarheid van diens oordeel was de reactie van senator Van Riel (vvd) op de koffertjes-affaire. ‘Waarom geloven mensen op hoge posten en met zoveel levenservaring als Biesheuvel en Schmelzer direct wat hun aan kwade geruchten over een vroegere collega en een vooraanstaand Nederlander ter ore komt?’ zo vroeg Van Riel zich af. Wel, heer Van Riel, misschien waren Biesheuvel en Schmelzer overtuigd, ook vóor de paperassen in de residentie des ministers werden gevonden, dat Luns vroeg of laat ontmanteld en ontluisterd zou worden, en dat wellicht hier de gelegenheid geboden was om voor eens en voor altijd klaarheid in duistere zaken te scheppen! Van Riel wilde natuurlijk weten of ‘kletsmeierige ambtenaren’ disciplinair zouden worden aangepakt. Hij vervolgde, dat als er inderdaad met inschakeling van de procureur-generaal bij de Hoge Raad gedreigd zou zijn, ‘dit niet minder dan zot zou zijn geweest.’ ‘Deze kan onder bepaalde omstandigheden geroepen worden ambtsmisdrijven te vervolgen, zoals hoogverraad, valsheid in officiële stukken enzovoorts. Maar “normale” misdrijven als belastingontduiking horen bij de officier van justitie thuis. Bovendien, voordat men een dergelijk dreigement tegen een ex-collega uitspreekt moet men de stukken en omstandigheden heel precies kennen,’ aldus mr. Van Riel. Ook vond Van Riel, ‘dat als de naam van de procureur-generaal is gebruikt, diepgaand uit de doeken moet worden gedaan op welke grond Biesheuvel en Schmelzer zich daartoe gerechtigd achtten.’ Daarnaast wierp hij de vraag op, hoe de indruk kon worden gewekt, dat beide bewindslieden zo weinig menselijke egards in acht hebben genomen. Het is alsof zij weinig op de hoogte lijken van de ‘omvangsvormen die gelden in het milieu waarin beiden thans verkeren.’ Want volgens de liberale senator gaat men in dergelijke verhoudingen met een vervelende boodschap naar iemand toe of stuurt men een wellevend briefje. Hij vindt een uitvoerig gedetailleerd en chronologisch verslag aan het parlement, met afschriften van brieven, gespreksnotities en tijdstippen van (telefonische) besprekingen noodzakelijk. Uit deze hele zaak is, aldus mr. Van Riel, een aantal lessen te trekken: belangrijke stukken, zo als correspondentie met leden van het Koninklijk Huis, moeten meteen na een aftreden in het Algemeen Rijksarchief worden gedeponeerd; Biesheuvel en Schmelzer dienen meer rekening te houden met de ‘lust tot gewichtigdoenerij, kwaadsprekerij en overdrijving’ en Luns zelf tenslotte zal z.i. rekening moeten houden met ‘vijandigheid, valsheid en domheid.’ Een onthullende zaak, vvd'er Van Riels' reactie op de koffertjes-affaire. Zijn partijgenoot Berkhouwer stelde schriftelijke vragen in de Tweede Kamer, waarin opening van zaken werd verzocht. Uiteraard verdween de zaak, met koffertjes en al in de Lunsiaanse doofpot. Intussen meende ook Hans Wiegel (vvd) dat de snuffelaars in Luns' papieren er niet met een berisping af zouden mogen komen maar dienden te worden gestraft. ‘Nu Luns uit Nederland weg is,’ aldus Wiegel op een partijvergadering in Rotterdam, ‘schijnt tegen hem kritiek los te komen, die op een hetze lijkt.’ Wiegel's wens om huisschilders, stukadoors en enkele lagere ambtenaren te straffen lag in de lijn der verwachtingen.
Liever dát dan navo-potentaat Luns met zijn papierwinkel voor een commissie van onderzoek laten verschijnen om hem te laten aantonen, dat hij koningin en vaderland niet zou hebben geflest! Bovendien nodigde ik Luns telegrafisch tot een debat in Den Haag uit, desnoods ‘live’ op televisie. Toen de wachtende pers hem vroeg of hij de uitdaging aannam, antwoordde de minister op Schiphol: ‘Ik verspil mijn tijd niet aan zo'n belangrijke zaak als de agitatie van ene meneer Oltmans. Mijn secretaresse in Brussel zal zijn telegrafische uitnodiging wel naar de prullebak hebben verwezen. Die heeft me niet bereikt.’ Verder: ‘Bij Oltmans’ agitatie zitten zekere politieke kantjes, maar verder wil ik mij niet aan speculaties wagen. Wie de persoon van Oltmans en zijn achtergrond kent, weet dat ieder woord aan hem gewijd, eigenlijk pure tijdverspilling is.’De Telegraaf, 21 januari 1972. Met de nos had ik naar aanleiding van mijn Club van Rome-activiteiten een contract getekend om in de Sowjet-Unie enkele films te gaan maken over milieuproblemen. Zodoende had ik de laatste maanden van 1971 voor het eerst contacten met de Sowjet-ambassade in Den Haag. Omdat daar een nieuwe culturele attaché was aangekomen, Wladimir Kouznetsov, had ik voorgesteld hem bij mij thuis in contact te brengen met enige collega's. Aanvankelijk was de avond vastgesteld op 14 januari, dus vóor ik de Luns-affaire bij de procureur-generaal zou voorbrengen. Maar de ambassade vroeg uitstel, omdat die avond samenviel met een ondertekening van een plan voor culturele uitwisseling voor het jaar 1972 tussen de verenigingen ussR-Nederland en Nederland-ussr in het Vondelpark-paviljoen om 20.00 uur. Ik verzette de avond dus naar 19 januari, en ontmoette wat moeilijkheden omdat bepaalde collega's - bijvoorbeeld in televisiekringen - vrijdag wel en dinsdag niet beschikbaar waren. Collega H.J.A. Hofland was beide avonden vrij om te komen. Hij was toen nog geen televisie resencent. De eerste gasten arriveerden tegen acht uur, waaronder de Sowjet-diplomaten Wladimir N. Kouznetsov, eerste secretaris N.N. Izwekov en persattaché Wladimir Opalev. Op dat moment telefoneerde Hofland, of hij een lifter mee mocht nemen, die vanuit Den Haag zou zijn meegereden.Later bleek echter, dat Hofland die dag niet in Den Haag was geweest, aldus diens collega drs. A. Spoor. Ik zei hem, dat dit een ongeschikt verzoek was, vanwege het semi-officiële karakter van de bijeenkomst, waarop hij zijn verhaal wijzigde en zei, dat zijn onbekende gast een ‘goede vriend’ van hem was. Het zal de lezer duidelijk zijn, dat ik Hofland kende sedert de eerste da-gen van Nijenrode (in 1946) en dus niet verwachtte door hem in een hoogst penibele situatie gebracht te zullen worden. Tegen 20.30 uur arriveerde Hofland met een vrouw en een vriend: Marianne en Peter. Ik besteedde er nauwelijks aandacht aan en vervolgde mijn plichten als gastheer van de avond. Na ongeveer éen uur kwam collega Rob Kopuit mij in de keuken vragen of ik wist dat er een Telegraaf-man in mijn huis was. Ik vroeg: ‘Wie?’ Kopuit: ‘Ik ken ook zijn naam niet, maar ik weet dat hij fotograaf is bij De Telegraaf.’ Dit soort situaties los ik snel op. Ik ging naar mijn werkkamer en vroeg wie Peter was. ‘Ik ben Peter Zonneveld van De Telegraaf.’ ‘Wil je foto's maken?’ ‘Ja, als je er geen bezwaar tegen heb.’ ‘Geen kwestie van,’ zei ik in het Engels, zodat het ook voor de Russen verstaanbaar was, ‘er worden onder geen beding foto's gemaakt.’ Kopuit zegde toe, evenals Milo Anstadt, vara-regisseur, om bij mijn frequente afwezigheid uit de kamer, een oogje in het zeil te zullen houden. Niemand heeft opgemerkt, dat Zonneveld toch foto's nam. Ik heb inderdaad kort over de op dat moment in de publiciteit staande Luns-affaire gesproken, maar de Russen gaven noch enig commentaar, noch gingen zij überhaupt op de kwestie in, zodat Hofland diezelfde dag nog op pagina éen van de nrc-Handelsbladnrc-Handelsblad, 19 januari 1972. kon melden, dat hij bij de bijeenkomst met de Russen in mijn huis aanwezig was geweest en dat ‘niet gesproken was over het conflict Luns-Oltmans.’ Tegen 21.45 uur kwam Henk Hofland naar mij toe en zei, dat Peter Zonneveld een beetje ziek was geworden en eigenlijk naar huis wilde. Of ik daar geen bezwaar tegen had. Ik was blij dat Hofland en zijn vrienden vertrokken, want Hofland had de Sowjets zitten provoceren over schrijvers in Russische gevangenissen, à la meneer K. van het Reve. Ik had er geen behoefte aan de stemming van de avond vruchteloos te laten beïnvloeden. Nauwelijks was Hofland vertrokken of Kopuit maakte de opmerking: ‘Nu kunnen zij nog de krant van morgen halen.’ Ik was stomverbaasd. Zou men mij in mijn eigen huis hebben bespioneerd in verband met mijn aanval op Luns in een gemeen en obscuur, bij De Telegraaf betekent dat een scharlakenrood, licht te kunnen stellen? Had Hofland zich tot die praktijken geleend? Ik telefoneerde onmiddellijk met André Spoor, Hofland's mede-hoofdredacteur bij de nrc-Handelsblad-combinatie. Ook Spoor achtte Hofland tot een dergelijke streek niet in staat. Ik was weer gerustgesteld. Tegen middernacht belde Hofland zelf, enigszins aangeschoten, uit de Kring, een sociëteit voor tegendraadse denkers, literatoren en artiesten in Amsterdam en zei: ‘Maak je nergens zorgen om. Ik heb Zonneveld onder druk gezet. Er komt geen letter in De Telegraaf.’ Om 7.30 uur ging de telefoon. Een dame riep: ‘Smerige communist! Heb je veel poen van de Russen ontvangen? Hoe durf je Luns te beschuldigen!’ Bam. Telefoon op de haak. Een paar minuten later - ik begreep er niets van - een onbekende heer: ‘Vieze vuile landverraaier, schoelje, dat je bent. We zullen je wel krijgen.’ Tegen 8.00 uur: ‘U spreekt met Van Thiel uit Helmond. Ik wil u waarschuwen: ze zullen u met een auto van de weg rijden.’ Men onderschatte de invloed van De Telegraaf op mensen van dit allooi niet! Om 8.10 uur belde Hofland. Hij had De Telegraaf blijkbaar in huis. Ik niet. Terwijl hij in de douche had gestaan had mevrouw Hofland hem gevraagd: ‘Zo zo, ben jij met een stelletje linkse figuren bij Wim geweest?’ Want aldus stond het op de voorpagina van 19 januari 1972 in De Telegraaf: een vijfkoloms opening: mengen russen zich in actie tegen luns? Een foto van mijn huis met een cd-auto van de Sowjet-diplomaten ervoor geparkeerd. Volgens Haagse kringen, aldus ons nationale roddelblad, mocht het als ‘ongebruikelijk worden beschouwd’ dat Sowjet-diplomaten zich ‘met sterke inmenging’ in Nederlandse zaken hadden ingelaten. Het zou het Kremlin welgevallig zijn geweest wanneer Luns verdween uit de navo. Vandaar de bijeenkomst in mijn huis. ‘Formeel gesproken mag de heer Oltmans zoveel Sowjet-diplomaten bij zich thuis ontvangen als hij wil en met hen spreken over alles en iedereen,’ aldus het commentaar in Den Haag. Het blad vervolgde: ‘De merkwaardige aanwezigheid van de drie Russische diplomaten bij Oltmans van gisteravond wijst op mogelijke Sowjet-beïnvloeding in het aan de gang zijnde offensief tegen de secretaris-generaal van de navo. Beïnvloeding is op zichzelf ook niet strafbaar, aldus genoemde Haagse kringen. Maar het bezoek van de drie Russen komt wel heel toevallig vlak voor de persconferentie over de zaak-Luns, die Oltmans voor donderdag had aangekondigd.’ H.J.A. Hofland, die onder andere de dag ná deze Telegraaf-rel met hoofdredacteur Goeman Borgesius was gaan dineren, wist mij later te verzekeren, dat niet Peter Zonneveld de tipgever van dit bericht was geweest, maar de Binnenlandse Veiligheidsdienst. Het was de bvd geweest,Ik heb bewondering voor de Eindhovense typograaf Henk Wubben, die als landelijk secretaris van de Rode Jeugd met enkele medestanders de moed heeft betoond om langs gerechtelijke weg te proberen aan te tonen wat voor liederlijke praktijken onze eigen ‘cia’ gebruikt om het burgers van de staat lastig te maken of hen desnoods via de pers in een landverraderlijk licht te stellen. die De Telegraaf had ingeschakeld ten behoeve van Luns en in een poging mijn gevaarlijke actie bij de procureur-generaal in een rood kader te plaatsen. Pas toen Zonneveld de volgende dag op de krant kwam en het groot opgemaakte artikel zag, deelde hij de hoofdredacteur mee foto's van de bijeenkomst te hebben gemaakt. Wat Igor Cornelissen overigens inspireerde in Vrij Nederland te schrijven dat Zonneveld die opnamen door zijn gulp moest hebben gemaakt, omdat niemand in mijn huis de man ooit een fototoestel had zien hanteren. Hofland belde mij dus in paniek om 8.10 uur op en vroeg mij onmiddellijk naar de redactie van de nrc-Handelsblad in het gebouw aan de overzijde van De Telegraaf aan de Nieuwezijds te komen. Daar bespraken wij de situatie. Om 9.45 uur belde Hofland aan zijn bureau de heer Goeman Borgesius op, die hem meedeelde de avond te-voren niet op de krant te zijn geweest en om die reden niets van de publikatie af geweten te hebben. ‘Ik kan je vertellen, dat ik er zelf bij ben geweest en het is allemaal onzin wat jullie geschreven hebben,’ aldus de hoofdredacteur van de nrc-Handelsblad tegen de hoofdredacteur van De Telegraaf. André Spoor was inmiddels eveneens op de krant gearriveerd. Er werd door Hofland een dementi opgesteld en doorgebeld naar Rotterdam. Dit werd dezelfde dag in de nrc opgenomen. Wat mij overigens nogal verbaasde bij die gedenkwaardige bijeenkomst op de Handelsblad-redactie, was dat Hofland, een vriend sedert 1946, dacht ik, zich openlijk meer ernstige zorgen scheen te maken over een betrekking van de genoemde Marianne bij het Amsterdamse Hilton hotel, dan of ik als Sowjet-spion en landverrader bij het grote publiek was overgekomen. Ik zou bijvoorbeeld als éen reactie uit vele de volgende brief ontvangen: ‘Rooie Hond, In de oorlog 40-45 waren er nederlanders, die haalden de duitse onderdrukker in huis, die hebben wij hier koud gemaakt, hetzelfde gebeurd met jou vuile rooie hond landverrader, wat moet jij met die smerige russen in huis en wat moet jij van Luns hè vuile hond. jij hed nog minder verstand in je hersenen als luns in zijn nagels, denk er om wij weten je wel te vinden, dan ga je er vandaag of morgen aan. ga maar naar rusland naar de onderdrukkers van het volk. smeerpoets landverrader-damen, 20 januari 1972.’ Deze ongeletterde abonnee van De Telegraaf en trouwe aanhanger van Luns was dankzij het gecombineerde spel van Hofland-Zonneveld of Heitink wél uitzonderlijk bezijden de waarheid geïnformeerd geraakt en had waarschijnlijk bij het reconstrueren van zijn verontwaardiging nog gerede kans gelopen zich tot een hartvergroting op te werken. Maar dit waren dan het genre emoties dat men via De Telegraaf bij een deel van ons volk schijnt te kunnen opwekken. Een jaar nadat De Telegraaf deze onzin had verspreid belde student Ronald A. Gase freule Wttewaall van Stoetwegen naar aanleiding van mededelingen door mij tijdens een lezing voor studenten over haar gedaan. Haar eerste reactie was: ‘Maar meneer, hoe kunt u nu naar die Oltmans luisteren! Die man werkt tegenwoordig voor de Russen! Heeft u dat dan niet gelezen?’ Dit om een andere dan een nog duidelijker en debieler reactie op De Telegraaf-oogst van anti-rode propaganda aan te halen. Zelfs de freule bezondigde zich dus aan het inhaleren van Telegraaf-gif. Gase liet haar later bovendien een bandopname van mijn lezing horen, waarin ik onder meer had gezegd, dat zij tot het soort taart behoorde, dat in onze tijd niet meer werd geproduceerd. Na afloop merkte zij achteloos tegenover de student op: ‘Wat vervelend nu, het is allemaal waar wat hij zegt!’ De nrc-Handelsblad-combinatie kwam mij ook anderzijds op twee fronten te hulp. Eerst publiceerde mr. A. Stempels een zeskoloms artikel op de opiniepagina:nrc-Handelsblad, 17 januari 1972. minister niet makkelijk ‘verdachte’. Stempels gaf een deskundig overzicht van de mogelijkheden om een dergelijke vervolging van een minister die zou hebben gefaald te realiseren. Tijdens het eerste kabinet-Beel zou door een aantal vooraanstaande Nederlanders, waaronder éen lid van de Raad van State, een verzoek tot de Tweede Kamer zijn gericht om strafrechtelijke vervolging in te stellen tegen in functie zijnde ministers, ‘wegens schending van de Grondwet bij hun beleid met betrekking tot het Indonesische probleem.’ Ook hadden de communisten in 1918 in de Tweede Kamer om vervolging van het kabinet-Cort van der Linden gevraagd wegens het beleid in de jaren van de Eerste Wereldoorlog. Er was geen precedent uit de geschiedenis voor een dergelijke vervolging, aldus de heer Stempels. Hoofdredacteur Spoor publiceerde 18 januari 1972 op de opiniepagina een zeskoloms artikel: oltmans' beschuldiging aan het adres van luns vraagt om onpartijdig onderzoek! Spoor gaf een overzicht van de twee kardinale punten: de Amerikaanse toezeggingen inzake Nieuw-Guinea en het verloop van de Geneefse Conferentie. Hij besloot zijn pleidooi voor een onderzoek naar Luns als volgt: ‘Met de waarheid lijkt de heer Luns wat zijn Nieuw-Guinea-beleid betreft geregeld op gespannen voet te hebben geleefd. Maar heeft hij bewust misleid? Dat is de vraag waar het om gaat. Dat deze vraag gesteld zou moeten worden aan de rechter lijkt geen goed idee. Regering en parlement hebben hier eerder een taak. Zij zouden het best een onpartijdig onderzoek naar de hele gang van zaken kunnen instellen naar het model van het onderzoek in de kwestie van excessen, door Nederlandse militairen in Indonesië begaan. Zo'n onderzoek zou niet alleen nuttig zijn voor een adequate geschiedschrijving, maar ook fair zijn tegenover alle betrokkenen: Nederlandse, Indonesische en Amerikaanse politici en niet in de laatste plaats de vele duizenden, die materiële, of andere schade leden door het Nederlandse Nieuw-Guinea-beleid.’ Alhoewel wij hierbij natuurlijk de kans lopen, zoals Herbert Marcuse terecht opmerkte in verband met de commissie van onderzoek van de Amerikaanse senaat inzake het Watergate-schandaal, dat dergelijke onderzoeken dikwijls meer verborgen houden dan zij openbaren.’ Opvallend is dan toch ook wel, en ik herhaalde dit, dat een oud-secretaris-generaal van de navo en oud-minister van Buitenlandse Zaken van het koninkrijk Dirk U. Stikker per vertrouwelijke brief die dagen liet weten, zoals Hofland mij inlichtte, dat het ook Stikker een voortreffelijk
idee toescheen indien de Nieuw-Guinea-affaire tot de bodem werd uitgezocht. Waarom dit slechts vertrouwelijk kon worden meegedeeld rust op Stikker als trouwe Nederlander om uiteen te zetten. Alhoewel hij met de mening onmiddellijk in het vaarwater van Drees senior belandt die nu dezelfde overtuiging is toegedaan. De Rijksvoorlichtingsdienst deelde officieel mede, dat de regering-Biesheuvel niet zou voldoen aan het verzoek van de Amsterdamse journalist Willem L. Oltmans een vervolging te laten instellen tegen oud-minister mr. J.M.A.H. Luns. De verzekering van collega-hoofdredacteur Hofland aan de heer Goeman Borgesius werd blijkbaar bij de hoofdredactie van De Telegraaf niet au sérieux genomen. Nieuwe kopij verscheen: ‘Onderhoud van Russen met Oltmans’. haagse kringen op hoogte van inhoud gesprek. Plus de onderkop: ‘Moskou wil Luns uit de navo.’ Het werd nu ook steeds waarschijnlijker dat inderdaad de bvd en De Telegraaf onder éen hoedje speelden. Wie anders in Den Haag beschikte over de middelen en de apparatuur om de in mijn huis gevoerde gesprekken af te luisteren, dan juist de bvd, die nu eenmaal alle Sowjet-diplomaten in Nederland dag in dag uit op de voet volgt en afluistert? Deze deputatie van drie Sowjet-diplomaten in mijn huis kon volgens detectiveromannetjes lezende en James Bond nabootsende bvd-idioten natuurlijk alleen maar een samenzwering tegen Luns inhouden. Dat De Telegraaf de zaak wat Somerset Maugham noemde op de razor's edge speelde, bewees de follow-up. De redactie stelde nu, dat Den Haag zeker was van wat er in mijn huis was gesproken en gezegd en door wie en dat men dus absoluut zeker was dat ik met de Sowjets samenspande om Luns te wippen. Dit is wat letterlijk in De Telegraaf te lezen stond. ‘Het bezoek dat drie diplomaten van de Sowjet-ambassade in Den Haag dinsdagavond hebben gebracht aan de woning van de journalist W.L. Oltmans in Amsterdam heeft in bevoegde Haagse kringen sterk de aandacht getrokken. Nu men in Den Haag op de hoogte blijkt te zijn van de details van het gesprek, waar ook enkele Nederlanders aan hebben deelgenomen, is komen vast te staan dat er een verband is met de campagne welke de heer Oltmans begonnen is tegen de secretaris-gene-raal van de navo mr. J.M.A.H. Luns, over diens indertijd als minister van Buitenlandse Zaken gevoerde Nieuw-Guinea-beleid. De Russen hebben er geen doekjes om gewonden dat zij de Europese veiligheidsconferentie vroeger willen laten plaatshebben dan degenen die voor een voorzichtige benadering en zorgvuldige voorbereiding van die conferentie zijn. Deze “voorzichtigen” willen de conferentie op zijn vroegst in 1973 belegd zien. De Russen willen haar nog voor het einde van dit jaar bijeengeroepen zien. Zij ondervinden daarbij de nodige doelmatige tegenstand van mr. Luns, die als secretaris-generaal van de navo over een groot internationaal prestige beschikt. Er is hun dus alles aan gelegen mr. Luns op die plaats weg te werken. Dat is dinsdagavond ten huize van de heer Oltmans duidelijk gebleken: de drie Sowjet-diplomaten en onder hen vooral de politieke ambassaderaad hebben dat belang duidelijk naar voren gebracht,’ aldus De Telegraaf. ‘In tegenstelling tot wat de nrc-Handelsblad giseravond heeft gemeld, namelijk dat de Russen Oltmans slechts bezochten omdat hij voor hen een film gaat maken, wijst juist de aanwezigheid van een politieke figuur van de Sowjet-ambassade, die door zijn activiteiten al eerder de aandacht heeft getrokken, in de richting van een verband met Oltmans' campagne tegen oud-minister Luns. Bepaalde Haagse kringen die opvallend goed geïnformeerd blijken te zijn over het gesprek bij Oltmans thuis, houden met grote stelligheid vol dat de Nederlandse journalist wel degelijk over zijn campagne tegen ex-minister Luns heeft gesproken. “Luns” zou zelfs aan het begin van de avond het hoofdthema van het gesprek zijn geweest. Ten aanzien van de bewering van de heer Oltmans dat de drie Russen dinsdagavond slechts bij hem zijn geweest in verband met zijn filmopdracht uit de Sowjet-Unie, verklaren genoemde Haagse kringen het volgende: Altijd zorgden de Russen voor een dekmantel in hun contacten met voor hen interessante figuren in het Westen. Zulk een dekmantel is een officieel aannemelijke reden om met de betrokken Westeuropeaan of Amerikaan ontmoetingen te hebben. In werkelijkheid spreekt men dan meestal over andere zaken dan die welke officieel worden opgegeven. Het is gezien deze ervaringen niet voldoende, zo meent men in Den Haag, wanneer de heer Oltmans zich op het maken van een film voor de Sowjet-Unie beroept om zijn contact van dinsdagavond met drie Russische diplomaten te verklaren. Ook al valt dit contact in geen geval binnen enige strafbepaling in Nederland, juist gezien het voortdurend werken met dekmantels ook in beinvloedingsoperaties door de Russen, bewijst de tegenspraak van Oltmans bepaald niet dat slechts over de te maken film en niet over zijn conflict met de heer Luns zou zijn gesproken. Men weet trouwens in Den Haag wel beter.’ Bijzonder misleidend was de conclusie aan deze opvallend groot gebrachte reportage in De Telegraaf: ‘Uit bepaalde omstandigheden, waarover men een angstvallig stilzwijgen bewaart, zou kunnen worden afgeleid dat een Sowjet-diplomaat en
niet noodzakelijkerwijs een van de drie die bij Oltmans aanwezig waren, kennis heeft kunnen nemen van papieren die betrekking hebben op mr. Luns, maar die op zijn zachtst gezegd zeker niet voor Russische ogen waren bestemd. Het is niet uitgesloten dat in deze zaak, waarin overigens geen aantoonbaar direct verband met de heer Oltmans bestaat, een onderzoek wordt ingesteld.’ Twee nieuwe Telegraaf-hoofdartikelen: aanvallen op luns op 19 januari 1970 en toeval op 20 januari dienden de frontale aanval op mijn integriteit en eerlijkheid als Nederlander te bezegelen. ‘Het is natuurlijk “toeval” dat de heer Oltmans al geruime tijd zeer goede contacten heeft met Rusland en dat hij eergisteren o.a. drie Russche diplomaten te zijnen huize ontving, waar de “kwestie”-Luns uitvoerig besproken werd. De heer Oltmans verdient geen enkel geloof. De door de radio en sommige persorganen ten onrechte opgevijzelde journalist W. Oltmans houdt vandaag een persconferentie. Daar zal hij “uit de doeken doen” hoe de huidige secretaris-generaal van de navo mr. J.M.A.H. Luns, als Nederlands minister van Buitenlandse Zaken, tijdens de Nieuw-Guinea-periode, regering en volk zou hebben misleid. Etcetera,’ aldus Goeman Borgesius, Heitink en trawanten. De doorsneeburger beseft nauwelijks welke schade dit soort bvd-informatie niet alleen mij, maar het land en de buitenlandse betrekkingen van Nederland, in dit geval met Oost-Europa, in feite berokkent. Er worden hier, geheel buiten de werkelijkheid om in een massacirculatieblad als De Telegraaf en het Nieuw van de Dag de meest flagrante onwaarheden, blijkbaar mede door de bvd geïnspireerd, als koude-oorlog-gif bij een deel van het grote publiek ingespoten. Ik kon mij bijzonder goed indenken, dat prins Bernhard en prinses Irene indertijd het Westduitse blad Neue Welt in Hamburg aanklaagden, omdat een bericht werd gepubliceerd, dat prinses Irene voor haar huwelijk met prins Carel Hugo zwanger zou zijn geweest. Het blad werd veroordeeld tot betaling van een bedrag van 50 000 gulden, te storten op de rekening van het Rode Kruis in Genève ten bate van slachtoffers van de oorlog in Biafra. Merkwaardig genoeg gaven de advocaten van Neue Welt absoluut niet toe, dat haar publikaties over prinses Irene onwaar zouden zijn geweest, integendeel. De rechtbank had echter de vraag of de beweringen over Irene onwaar waren terzijde gelegd. Hoofdzaak was, dat onmiskenbaar de persoonlijke sfeer van de koninklijke familie was aangetast. Neue Welt werd gedwongen de volgende verklaring te publiceren: ‘Wij delen onze lezers mee dat onze publikaties over een zwangerschap van prinses Irene voor haar zelf en voor haar vader aanleiding zijn
geweest tot gerechtelijke stappen wegens schending van de persoonlijke sfeer en krenking van de goede naam van de koninklijke familie. Wij hebben de verplichting op ons genomen de gewraakte beweringen niet verder te publiceren.’ Daarna moest de beslissing over de smartegelden worden vermeld. Het Algemeen Dagblad van 18 januari 1969 wijdde inmiddels een ganse pagina aan deze kwestie, evenals de rest van de binnen- en buitenlandse pers, zodat de vraag gesteld zou kunnen worden, wie bij dergelijke situaties als winnaar naar voren treedt. Waarschijnlijk waren het ditmaal de door burgeroorlog getroffen kindertjes in Biafra. Zonder de invloed van bladen als Neue Welt of De Telegraaf te willen overtrekken, vooral bij het merendeel van weldenkende lezers, meende ik, ondanks dat ik geen prins van koninklijken bloede was, dat ik snel moest reageren. Tenslotte werd ik bij een half miljoen landgenoten als zwangere marxist geïntroduceerd! Ik riep een persconferentie bijeen in de Haagse Nieuwspoort om een poging te doen deze onware berichtgeving te ontzenuwen. H.J.A. Hofland las een verklaring voor, dat hij het betreurde onder valse voorwendselen Peter Zonneveld in mijn huis te hebben gebracht, en, zo meldde Het Parool, ‘daarop verdween Hofland schielijk in het gewoel van de Haagse binnenstad.’Het Parool, 21 januari 1972. De belangstelling van de zijde van de pers was groot. Ik heb volledig de tijd en aandacht gekregen de leugens recht te zetten en tegen te spreken. De gehele Nederlandse pers heeft hiervan uitvoerig melding gemaakt. De Telegraaf schreef naar aanleiding van dit gesprek in Nieuws-poort met collega's: oltmans gaf gesprek met russen over luns toe.De Telegraaf, 21 januari 1972. Collega Hansen van De Volkskrant belde mij naar aanleiding van deze verdraaiing op en zei: ‘Oltmans, als ik er niet zelf bij had gezeten, zou ik ook niet geweten hebben dat wat daar staat volmaakt is gelogen.’ Wat ik wél tijdens de persconferentie had gedaan was een vlammend beroep tot de Tweede Kamer der Staten-generaal richten om een parle- mentaire enquête-commissie van onderzoek naar het Nieuw-Guinea- beleid van 1949 tot 1962 van minister Luns in te stellen. Maar dit aspect van de bijeenkomst kwam natuurlijk niet in De Telegraaf over. Ook bracht ik voor het eerst in de publiciteit, dat het mij bekend was, dat Z.K.H. prins Bernhard zich enige moeite had getroost, om ‘als traditioneel officier’ te voorkomen dat een grapjas als Luns, op het uitermate belangrijke en gevoelige NAvo-kwartier in Brussel kwam te zitten. Mijn informatie hieromtrent was rechtstreeks uit groep-Rijkens-verband afkomstig. Onmiddellijk deelde de Rijksvoorlichtingsdienst mede, dat mijn mededeling over de prins ‘waanzin’ was.Zie ook Algemeen Dagblad, 21 januari 1972. Op Soestdijk werd over Luns en de Nieuw-Guinea-affaire gedacht precies als Van Roijen, Stikker, Rijkens, Van Konijnenburg - noem maar op
- deden, maar voorlopig was er uit die hoek, ook achter de schermen geen steun te verwachten. Ik stelde mij namelijk voor, dat contacten tussen het staatshoofd en door haar wél vertrouwde dienaren van het koninkrijk toch zouden hebben kunnen leiden tot een openlijker en meer verantwoorde bijdrage tot de geschiedschrijving van deze heren onder elkaar. Dit bleek voorlopig wishful thinking te moeten blijven. In De Telegraaf van 26 juni 1971 heeft Joseph zelf zijn licht eens doen schijnen op wat hij aan de vooravond van diens 60ste verjaardag over prins Bernhard dacht. Luns omschreef bij die gelegenheid de prins meer als een man van de daad ‘dan een denker of intellectueel’. ‘Men kan nu eenmaal niet alles zijn,’ voegde de minister er met zijn bekend feilloos analytisch vermogen aan toe. ‘Maar,’ vond hij, ‘de echtgenoot van het staatshoofd was wel ‘een moderne prins!’ Hij vervolgde: ‘De prins leeft meer in het heden dan dat men hem een contemplerende natuur zou kunnen noemen. Hij heeft een goede algemene ontwikkeling en weet bijvoorbeeld van geschiedenis méer af dan de gemiddelde Nederlander, maar ik geloof nou niet dat hij zich erg zal verdiepen in b.v. de moderne literatuur. Misschien zou hij aan die dingen iets meer tijd moeten besteden, maar ik weet uit ervaring, hoe moeilijk het is zelfs je hobby's een beetje bij te houden - dat is mij de afgelopen negentien jaar óok niet gelukt, daar is gewoon geen tijd voor. Maar inderdaad: wanneer iemand de nieuwste filosofische ontwikkelingen wil bespreken, dan moet hij niet in de eerste plaats naar de prins toe stappen.’ Luns signaleerde bovendien Bernhard's trouw aan Paul Rijkens, de door Luns en De Telegraaf verguisde groot-industrieel, die de fratsen van Luns met man en macht heeft proberen te verzachten: ‘Hij is een hartelijk man en ook zeer gevoelig. Hij reageert sterk op een hartelijk gebaar - ook al komt dat van de eenvoudigste mensen. Er is trouwens nog een andere eigenschap die weinig bekend is: als de prins iemand zijn vriendschap heeft gegeven, dan blijft dat ook zo, ook al zouden er voor hem persoonlijke moeilijkheden uit kunnen voortvloeien. Zo heeft hij de banden aangehouden met vrienden, die hij had uit de tijd dat hij nog niet met prinses Juliana verloofd was. En als iemand hem zelfs maar een kleine dienst heeft bewezen, dan vergeet hij dat niet. Hij is voorts ook niet rancuneus - hij vergeet en vergeeft snel. Ik heb in de afgelopen jaren uiteraard wel situaties meegemaakt, waarbij ik het niet met hem eens was en dat heb ik dan ook wel eens heel duidelijk in het bijzijn van anderen gezegd. Ik waardeer het enorm dat hij dat altijd heeft geaccepteerd. Nogmaals: hij voelt zijn positie bijzonder goed aan - dit in tegenstelling tot sommige andere prinsen.’ ‘Tutoyeren de prins en u elkaar privé?’ vroeg De Telegraaf, omdat men aan de Nieuwezijds misschien ook wel wist, dat de prins de man in tegenstelling tot bijvoorbeeld ambassadeur Van Roijen, op een afstand hield. ‘Neen, en dat is, geloof ik, ook juist. Hij noemt mij af en toe Joseph en dat vind ik erg plezierig, maar ik zal, zelfs als wij samen dejeuneren - wat nog weleens voorkomt - hem niet eens het idee geven, dat ik hem zou willen tutoyeren. Het is heel juist dat de leden van de regering precies
dezelfde formele verhouding met de prins der Nederlanden onderhouden als ieder ander.’ Het zou belangwekkend zijn, vooral wanneer men niet in de gelegenheid is hier letterlijk weer te geven, wat hierover reeds onder vier ogen werd gezegd - dit ter bescherming van de precaire positie van de echtgenoot van het staatshoofd - wanneer men eens zou kunnen beluisteren wat prins Bernhard over Luns te zeggen zou hebben. In ieder geval noteerde Schmelzer in zijn dagboek, dat prinses Beatrix tijdens een werkbezoek zich de opmerking liet ontvallen: ‘Mijn vader is van mening, dat er in de kwestie Nieuw-Guinea fout op fout is gemaakt,’ een uitlating, die overigens niet in de uitgave van Ammerlaan is terug te vinden. Hoe benadert men de werkelijkheid, wanneer het alles-pais-en-vree-theater ad infinitum door deze heren wordt doorgespeeld, waarbij de feiten van de situatie slechts een kleine kring ingewijden bekend zijn, die op straffe van voor eeuwig verstoten te zullen worden de opgelegde regels van vertrouwelijkheid niet durven te schenden. In wezen doet het er weinig toe of Bernhard en Luns wel of niet met elkaar op zouden kunnen schieten. Met die wetenschap lost men het vraagstuk van de woningnood of gerechtvaardigde grieven van het nvv Jongeren Contact niet op. Toch zijn dit aspecten van de verlakkerij op grote schaal waar de doorsnee burg.îr nog altijd mee geconfronteerd wordt. Een eerste demasqué van de opperste leiding van de westerse wereld is in Washington begonnen en sloeg snel over naar Londen en Bonn. Hier, waar iedereen die wat in de melk te brokkelen heeft, elkaar wat meer van nabij kent zal het moeilijker zijn. Toch nam de vaste Kamercommissie voor Buitenlandse Zaken zowel in 1972 als in 1973 bij meerderheid van stemmen de eerste besluiten om de details van de ook in deze reportage behandelde feiten nader te onderzoeken. Mijn persconferentie werd dezelfde avond door de vpro-televisie in Berichten uit de samenleving uitgezonden.Op 8 februari 1972 vertoonde Frank Wiering - mijns inziens een first-class vakman - een portretje van 15 minuten over mij voor het vpro-televisieprogramma Het gat van Nederland met als eindredakteur een al even bekwaam man, Hans Keller. Jan Bank heeft terecht steeds uitermate lovend over deze vorm van televisiereportage in De Volkskrant geschreven. De televisiecommentator van De Volkskrant merkte naar aanleiding hiervan op: ‘Maar de kroon van de avond stond toch op de actualiteit. Eerst naar de extra Berichten uit de samenleving, waarin Willem Oltmans zijn beschuldigingen aan het adres van minister Luns herhaalde. De vpro filmde de persconferentie in Den Haag en zette heel pikant zo nu en dan als ondertiteling erbij wat de figuren die ter sprake kwamen er zelf van dachten. Dat week nogal eens af van wat Oltmans zei. Maar het aardige van het optreden van Oltmans is meestal dat er een lading van suggestie in zit, en dat die suggestie voor een deel ook bewaarheid wordt. Heel concreet gebeurde dat gisteravond toen hoofdredacteur H.J.A. Hofland van de nrc-Handelsblad van een briefje heel devoot een verklaring voorlas waarin hij erkende misbruik te hebben gemaakt van de gastvrijheid van Oltmans door onder andere een Telegraaf-fotograaf in diens huis binnen te smokkelen. Dan denk je, ach, er kan toch ook wel wat waarheid steken in de dingen die Oltmans beweert. Een roerend moment van zelfbekentenis voor de camera's. Oltmans heeft in zijn vragenstellen tenminste die explosie zitten die nodig is. Het kan ook anders. Dat zagen we in de nos-rubriek Ter Visie,
waarin Joop van Zijl, terug van weggeweest, aan het kamerlid Vermaat van de arp vroeg waarom hij aan de minister vragen had gesteld over het Eurovisie-songfestival.’ Etcetera. Luns reageerde wederom op berichten dat ik een parlementaire enquête tegen hem had geëist, en dat de Vaste kamercommissie voor Buitenlandse Zaken op 1 februari het verzoek van Propria Cures om een onderzoek naar Luns te doen instellen in behandeling zou gaan nemen, met op Schiphol bij vertrek naar HongkongUiterst toevallig vertrokken enige van de hoofdspelers uit het politieke onderwerp van discussie die dagen, De Quay, Van Roijen, De Jong, Luns, etcetera, met een openingsvlucht van de klm naar Hongkong. De heren hebben bij die gelegenheid naar hartelust de pro's en contra's van de situatie rond Nieuw-Guinea nog eens kunnen belichten. te zeggen: ‘Werkelijk, we zijn de carnavalstijd nog niet begonnen. Dat is allemaal te gek om los te lopen.’ Alhoewel Luns aanvankelijk had te kennen gegeven geen woord aan mij te willen vuilmaken zei hij na enig aandringen: ‘Als u mij dat zo vraagt wil ik natuurlijk met de grootste klem ontkennen dat ik ooit collega's in het kabinet en het parlement heb bedrogen.’Dagblad De Tijd, 21 januari 1972 (uit artikel ‘Kamercommissie buigt zich over Luns' Indonesië-beleid’.) In een gesprek met hofschrijver, Michel van der Plas, prompt in Elseviers Weekblad van 26 februari 1972 opgenomen, zei de oud-minister over mijn aanhoudende publiciteit het volgende: ‘Dat heb ik gemerkt. Ik kan er vooreerst alleen maar dit over zeggen: dat het mijn innerlijk niet heeft beroerd. Ik heb natuurlijk kennis genomen van de verschillende zaken die er hebben gespeeld, en ik heb me daar ook natuurlijk mee opgehouden, althans met enige daarvan. Sommige mensen denken dat ik daardoor een grote schok heb gekregen. Wel, dat is niet het geval geweest. Met name de zaak-Oltmans heb ik als volstrekt onbelangrijk ervaren.’ Luns en Richard Nixon, mediocrities van hetzelfde laken een pak, reageren op pogingen de waarheid te achterhalen, identiek. Nixon, die land en volk zonder enige twijfel opzettelijk heeft bedrogen, probeerde op 30 juli 1973 tijdens een officieel diner ter ere van de bezoekende premier van Japan, Kakuei Tanaka, de geëxplodeerde schandalen aldus te minimiseren: ‘Laat anderen hun tijd besteden aan mistige, kleine, onbelangrijke, boosaardige dingen. Wij hebben onze tijd besteed en zullen onze tijd besteden aan het bouwen van een betere wereld.’ Nixon onderstreepte, dat hij zijn politieke invloed niet zou laten versnipperen door zaken die van geen belang waren. Onwettige, misdadige bombardementen op Cambodja, omkoperij, overtreden van verscheiden wetten van het land, meineed door zijn minister en medewerkers, particuliere spionage
van politieke tegenstanders à la De Telegraaf en de bvd, noem maar op, dat zijn volgens heren als Nixon en Luns pietluttigheden waar zij, scheppers van een betere wereld, zich niet mee in kunnen laten. Mijn vraag is, moet de serieuze mens het verbeteren van zijn samenleving in de laatste helft van deze uiterst gevaarlijke eeuw overlaten aan middelmatige en bewezen onbetrouwbare elementen uit ons midden, als Nixon of Luns? Intussen berichtte De Volkskrant als opening in een vierkoloms kop: kans op onderzoek naar beleid luns.De Volkskrant, 21 januari 1972. De pvda-fractie zou ‘het toch wel nuttig vinden als deze affaires eens in hun historisch verband werden opgehelderd,’ aldus deze kvp-krant. Het dagblad De WaarheidDe Waarheid, 19 januari 1972. sprak van de derde luns-affaire in korte tijd, en citeerde het door vvd-fractieleider Wiegel in een radiopraatje vermelde conflict van Luns met de Noorse regering, vanwege een ander t.v.-optreden. Wiegel telde drie Luns-rellen. Hij vergat er een paar. Sedert het koffertjesschandaal kon men de volgende incidenten en wrijfpunten op een rij zetten. Op 24 december 1971 lanceerde de Deense minister van Buitenlandse Zaken Andersen felle kritiek op Luns vanwege een interview voor de Noorse televisie. Op 28 december zei Luns tegen Link van Bruggen (avro) dat Andersen van Denemarken tenslotte ‘pas komt kijken’. Op 29 december 1971 vroegen kamerleden drs. J. den Uyl en A.G. van der Spek aan de regering Luns op de vingers te willen tikken. Op 30 december 1971 meldde De Telegraaf dat de Franse minister van Defensie, Michel Debré, in een interview ernstige kritiek op Luns had geleverd. Debré wenste in tegenstelling tot Luns voorrang te verlenen aan een Europese veiligheidsconferentie met de Sowjet-Unie. Bovendien schreef Debré in La Revue de Défense Nationale van december 1971 dat Luns aan illusies leed wanneer hij meende, dat de Amerikaanse publieke opinie ten aanzien van het belang van de verdediging van Europa zou kunnen worden beïnvloed door hechtere militaire integratie tussen Europa en de Verenigde Staten. Op 5 januari 1972 vroeg kamerlid P. Dankert de minister van Defensie, H.J. de Koster, Luns te willen berispen vanwege een op 30 december verschenen interview in De Telegraaf. Op 12 januari 1972 verklaarde minister Schmelzer in de Tweede Kamer dat uitlatingen van secretaris-generaal Luns van de navo voor diens eigen rekening waren. Op 13 januari 1972 brak een nieuw schandaal los inzake de opgeslagen documenten in de voormalige residentie van Luns aan Plein 1813 in Den Haag. Op 14 januari meldde E. Boogerman in de nrc-Handelsblad vanuit Parijs, dat Luns openlijk president Pompidou had gesteund in diens polemiek met de communistische partijleider, George Marchais, over de vraag of Frankrijk nu wel of niet achter de schermen bezig was om zich weer in de navo te integreren. Boogerman schreef: ‘Luns, die dezelfde dag een beleefdheidsbezoek aan de voornaamste Franse leiders bracht en
die diep in zijn Atlantisch kloppende hart natuurlijk best zou wensen dat er enige waarheid stak in de beschuldigingen van de Franse cp, deed wat er hier van hem werd verwacht.’ ‘Ik geloof niet dat er sprake is van verandering in de Franse politiek tegenover de navo, en alle speculaties hierover zijn ongefundeerd,’ aldus Luns diezelfde dag. Ná bovengenoemde waslijst van bonje bij het solistisch optreden van de navo secretaris-generaal zou de zaak van Malta komen. Luns joeg premier Mintoff op de valreep tegen zich in het harnas, die er op wees, dat de dagen van het westerse kolonialisme echt voorbij waren, en dat het hautaine timbre van Luns passé was. Ook ontstond keet met Cyprus. Luns liet zich tijdens een bbc t.v.-interview zodanig over president-aartsbisschop Makarios en diens regering uit, dat zelfs de Amerikaanse ambassade in Nicosia zich genoodzaakt zag een communiqué uit te geven: ‘De opmerking door navo-secretaris-generaal Luns over de kwestie Cyprus en president Makarios, weerspiegelt niet de politiek van de Verenigde Staten of de navo.’ Luns had Makarios ‘een flirt’ van de Sowjet-Unie genoemd, waardoor een element van stabiliteit in het oostelijk gedeelte van de Middellandse Zee zou ontbreken. Ook de Britse hoge commissaris in Nicosia liet bekendmaken, ‘dat de politiek van de Britse regering ten aanzien van Cyprus bekend was en niet in overeenstemming was met wat Luns had beweerd.’Zie dagblad Trouw, 14 juli 1972. Het incident inspireerde tekenaar Opland in De VolkskrantZie De Volkskrant, 15 juli 1972. tot een prent waar een navo-functionaris aan Luns' baard trekkende, uitroept: ‘Hij is gek geworden!’ Ook de bekende Amerikaanse journalist, Jack Anderson, waarschuwde zonder omhaal, ‘dat een behoorlijk schandaal rond secretaris-generaal Luns van de navo in de maak was.’Washington Post, 27 februari 1972. Zie ook Haarlems Dagblad, 26 februari 1972. Ook Anderson kreeg van het Amerikaanse ministerie van Buitenlandse Zaken andermaal de verzekering dat Luns fantaseerde dat er ooit Amerikaanse toezeggingen, als door Luns gesteld, hetzij door Dulles hetzij door Dean Rusk waren gedaan. Een fraai stukje schrijfkunst etaleerde Jan Blokker in De Volkskrant over het voorval in mijn huis met de Sowjet-diplomaten, onder de titel ‘Knaagdieren’: ‘Van alle knaagdieren die in de afgelopen dagen hebben deelgenomen aan de publiciteit over Luns, is er uiteindelijk maar éen echt gebleken: de fotograaf-verslaggever van De Telegraaf die zich liet binnensmokkelen op een samenkomstje van zgn. linkse intellectuelen met een paar Russen, en daar het “materiaal” verzamelde waaruit zijn hoofdredactie een internationaal bolsjewistenkomplot tegen de heilige Joseph kon construeren. Een verhelderend incident. Hetzelfde ochtendblad dat blaast van verontwaardiging omdat rijksambtenaren zouden hebben gesnuffeld in de achtergelaten correspondentie van Luns, maakt een week later ter wille van het landsbelang dankbaar gebruik van het halve inbrekerswerk dat éen van zijn medewerkers in een privé-woning verricht. Dat is perfect cynisme. Niet aarzelen. Niet iets denken van “kan ik dat eigenlijk wel dóen.” Vooral niet eerst onderzoeken of er werkelijk wel gekomplotteerd wordt in die huiskamer - en zeker niet zoiets nastreven als wat in sommige deftige kranten wel de objectiviteit (hoor en wederhoor, aan de ene kant, aan de andere kant) wordt genoemd. Liegen, weten dat je liegt, en consequent blijven liegen - net doen als een rat en blaten als een lam. In progressieve en andere fatsoenlijke kringen wordt een dergelijke handelwijze zeer verwerpelijk geacht. Vooral journalisten die niet bij De Telegraaf werken halen er hun neus voor op, spreken van “Telegraaf-mentaliteit” en verzekeren ieder die het horen wil dat hun beroepsethos hun dergelijke praktijken verbiedt. Ja, ja. Maar laten we nou eens kijken naar de twee belangrijkste tegenspelers van de Telegraaf-fotograaf: Oltmans en Hofland. Aan Oltmans zie je altijd meteen wat alle Nederlandse krantemensen het meest dwars zit: het feit dat ze in een klein land wonen waar nooit iets gebeurt. Nederlandse journalisten die een goede neus hebben voor opzienbarende zaken, komen niettemin zelden verder dan het overschrijven van schandalen die buitenlandse collega's in verre landen hebben ontdekt: de Zaak van de Roze Balletten, de Verhouding van prinses Margaret met Peter Townsend, de Ontucht van minister Profumo met Christine Keeler of de Onthulling van Diepgeheime Pentagon Papers. Er zijn natuurlijk wel Hollandse equivalenten van zulke gebeurtenissen (de Zakken Gras van Moosdijk, een Volksgericht in Staphorst, de Huwelijksproblemen van Willeke Alberti), maar die komen toch zelden de grens over en de wijde wereld in - het zijn nooit meer dan geduchte stormen in een kommetje goudvissen. En nu kun je van Luns zeggen wat hij wil - maar hij kwam wel degelijk de grens over, en niet in een vakantieauto met een mud Hollandse aard-appelen op z'n imperiaal, maar echt: bij De Gaulle, en bij Kennedy, in Portugal en achter Kiesinger aan op de Berlijnse muur. Luns kwam zelfs in de Verenigde Naties, en vertegenwoordigde ongeveer het laatste Europese land dat nog echt troepen naar Azië zond om de inboorlingen een toontje lager te laten zingen. Logisch dus, dat de journalist Oltmans op Luns komt als hij méer wil dan het gemiddelde Schandaal in Holland hem toelaat. En logisch dat hij, op jacht naar Pentagonachtige Mysteries, net zo draait en fantaseert en insinueert als een Telegraaf-verslaggever - want dat doet hij. Mee het grote oerwoud in, mee met het onvervalste Indianenspel voor jong en oud, mee met door mekaar gehaspelde brieven, documenten en toevallig net gisteren aan een kwaadaardige griep overleden kroongetuigen - een soort Kuifje in de wereldpolitiek. Maar wat hem zo ontzettend aardig maakt, dat is dat hij het niet goed kan - lang niet zo goed als die Telegraaf-verslaggever - die leugens in z'n krant zet, en als iedereen overtuigend heeft bewezen dat hij liegt, nóg blijft volhouden dat het waar is. Oltmans probeert het wel, maar het lukt niet. Hij is inderdaad een bleekgezicht die een in een speelgoedwinkel in de Tweede Jan van der Heydenstraat voor f 3,25 gekochte Indianenhoed heeft opgezet. Terwijl hij praat over Luns en Drees en Sukarno en prins Bernhard, zie je een balloon uit zijn hoofd komen en daar staat in: Ugh, ugh. Aardige Oltmans. Géen rat, geen konijn, nog niet eens een muis. Gewoon een Hollands gezelligheidsdier die zonder het te weten een glaasje jenever inschenkt voor een Telegraaf-verslaggever. En dat brengt ons op H.J.A. Hofland, mede-hoofdredacteur van het deftige dagblad nrc-Handelsblad - de kampioen van journalistiek fatsoen en waardevrije, objectieve berichtgeving. Ordinaire affaires als over Christine Keeler en prinses Margaret worden in zijn krant altijd decent, om niet te zeggen preuts behandeld - de smeuiige informatie staat altijd summier tussen aanhalingstekens uit andere bladen geciteerd om aan te geven hoe diep men is gezonken in de boulevardjournalistiek. Hofland is een van de “linkse intellectuelen” die wordt uitgenodigd op het partijtje van Oltmans - en Hofland neemt geen fotograaf van de nrc, maar een fotograaf van De Telegraaf mee, terwijl de Unitel niet eens meer bestaat. Bijna perfect cynisme: vriend Oltmans erin laten stinken, een brandje stichten, en snel genoeg wegwezen om aan de overkant te zien hoe de vlammen uit het venster slaan. Bijna perfect. Want onze pyromaan heeft buiten de ratachtige snelheid van zijn bijrijder gerekend - en ziet wat er gebeurt met de keurige journalist die ook eens een Telegraaf-streek wil leveren: nog geen 24 uur later leest hij met bevende stem van een papiertje een excuus voor om te ontkomen aan een klacht bij de Raad voor de journalistiek die de beroepsethos verdedigt. Aardige Hofland. Géen rat, géen konijn, nog niet eens een muis vergeleken bij de perfecte Telegraaf-verslaggever. Een gesjeesde Macchiavellist. En de moraal is duidelijk. Je hoort nog al eens zeggen dat De Telegraaf de bedenkelijke uitzondering is in de keurige Hollandse krantenwereld. Maar met net zoveel recht zou je weleens kunnen zeggen dat de “Tele-graaf-mentaliteit” de in het diepste geheim gekoesterde ambitie is van heel veel keurige objectieve Hollandse journalisten,’ aldus Jan Blokker in de Volkskrant. Nogal merkwaardig vond ik, dat het Telegraaf-incident in mijn huis een andere auteur, Harry Mulisch later inspireerde tot het scheppen van een plot rond een Telegraaf-journalist, waarbij Hofland en ik blijkbaar model hebben gestaan. Het boek droeg de titel De toekomst van gisteren,Uitgeverij de Bezige Bij, 1972. besloeg 253 vrij kleine pagina's en kostte 14,50. ‘Mulisch blaast bellen in boek over nazisme,’ merkte Lidy van Marissing in De Volkskrant later op.16 december 1972. Zo vond ik later in een gedrukt stripverhaal van Nico Scheepmaker en Theo van den Bogaert een scène terug waarbij Hofland en Zonneveld een douchehok binnenkomen, om enkele badende mensen snel te fotograferen (waarbij op de tekening via de gulp plaatjes worden geknipt) waarna het filmpje via de riolering in de buizenpost bij De Telegraaf terecht kwam.Zie ABE, hot story van een voetballerina, Verenigde Offset-Bedrijven B.V., 1973. Andermaal leverde De Telegraaf een staaltje ‘feitelijke en zakelijke informatie’ door een kolom te publiceren van de hand van Jacques Gans, die mijn onschuldige voorvader, de schrijver Jan Frederik Oltmans en diens bekende historische roman De Schaapherder misbruikte om zijn anti-rode-keukenmeiden-praatjes aan op te hangen. En men bedenke, dat er nog altijd legioenen te vinden waren die Gans ‘verslonden’! veel geschreeuw en weinig wol ‘Aanvankelijk had ik boven dit stukje als titel willen plaatsen: “Oltmans, de schaapherder van het Kremlin”. Bij nader inzicht en vooral na het holle gedreig van de jongeman met processen tegen navo-secretaris-generaal Luns, hoofdredacteur Hofland van nrc-Handelsblad, De Telegraaf-fotograaf Zonneveld en De Telegraaf-hoofdredacteur Goeman Borgesius, leek me de titel “Veel geschreeuw en weinig wol” beter op zijn plaats. Want zelfs als schapenscheerder voor het Kremlin, kan de zich in alle zieligheid zelf ontmaskerende Oltmans met zijn koude persconferentiedrukte, de toets van een nuttig instrument voor dat bolwerk van de rode dictatuur in geen velden of wegen doorstaan. Er steekt geen Perrol met de rode hand van een vroegere Oltmans in deze machteloze dilettant. Het pleit evenmin voor het intelligentiepeil van de Russische kgb, afdeling Nederland, dat zij zich drie man sterk nog wel door deze fantast naar Amsterdam lieten ontbieden om zich door fotograaf Zonneveld op een plaatje te laten knippen en zich door onze hoofdredacteur toch aan de tong te laten trekken met de opmerking dat zij niet zo erg op Luns gesteld
zijn als secrataris-generaal van de navo. Ik begrijp niet, waarom de overige pers in Nederland zo boos over deze toch wel interessante vangst is, waardoor overigens de rel van links tegenover Luns wel in een duidelijker daglicht kwam. Een blad als vn, dat wekelijks schittert met zijn seksadvertenties, ging er plotseling de fatsoensrakker door uithangen met de pen van Igor Cornelissen, die stelde: “Goddank heerst hier nog burgerlijk fatsoen” en zelfs de platte Blokker in De Volkskrant schaarde zich ook al onder de fatsoensrakkers door te reppen van: “In progressieve en andere fatsoenlijke kringen wordt een dergelijke handelwijze zeer verwerpelijk geacht.” Maar ja, als het tegen de navo en tegen Luns gaat en De Telegraaf lijkt het bij het rechte eind te hebben, dan zijn zelfs de heftigste rode broeders wel bereid eensklaps het “burgerlijk fatsoen” aan te roepen. Zo liberaal zijn de makkers wel als de nood hoog gestegen is. Overdreven is deze uitsloverij ten bate van de Russen natuurlijk wel. Tenslotte is die lui geen haar gekrenkt. In Rusland gaat dat wel een beetje anders, als men bij een anders dan het regime denkende particulier op bezoek gaat en de kgb treedt met een ploeg “zuiveraars” binnen. Men mag dan wel uitgenodigde leden van het huis van afgevaardigden zijn of zelfs senator van de Verenigde Staten, maar men wordt dan toch opgesloten en binnen de kortst mogelijke tijd uit dat gastvrije proletarische vaderland getrapt, zoals kortelings het geval was, omdat zij gezondigd hebben tegen de opvattingen van de daar heersende staatsslavernij, waarbij iedere burger geacht wordt geestelijk en fysiek eigendom van de staat te zijn en de geheime politie daar krachtig op toeziet. Er komt dan ook geen plaatje van de Amerikaanse overtreders van die slavencode in Prawda en Izwestia. Ze kijken wel uit. In het vrije westen gaat dat nog een beetje anders. Daar heerst nog particulier initiatief en daar komt toch een plaatje van de “bezoekers” in de krant. Via dat “particulier initiatief” waar de rode journalistieke makkers zo tegen zijn. Wij van De Telegraaf passen wel voor hen op. Want o, wat zouden zij schrikken als er geen navo meer was en zij op een kwade ochtend in de staatsslavernij ontwaakten.’ ‘Aan de heer H.J.A. Hofland, tot nu toe een van de hoofdredacteuren van nrc-Handelsblad, is op zijn verzoek uit deze functie ontslag verleend. Dit ontslag, dat verband houdt met een reorganisatie in de hoofdredactie gaat op 31 januari in. De heer Hofland blijft aan ons blad verbonden,’ aldus de summiere mededeling van de directie van deze krant. Alhoewel ik niet op de hoogte ben of mij geïnformeerd heb over de achtergronden van Hoflands' plotselinge aftreden bij een krant, waar hij enkele tientallen jaren aan verbonden was geweest, maakte dit bericht op mij een onaangename indruk. Ik geloof niet in het vereffenen van een
misselijke streek met een tégen-streek. Voor mij was het absoluut noodzakelijk de feiten rechtgezet te krijgen. Na Hofland's publieke excuses op mijn persconferentie in Den Haag heb ik niet hem, maar Zonneveld en Goeman Borgesius bij de officier van Justitie en de Raad voor de journalistiek aangeklaagd. Wat overigens niet betekende, dat ik Hofland's gewauwel achteraf voor waar kon aannemen. Ik ben niet bereid te accepteren, dat hij per ongeluk of uit domheid een Telegraaf spion mee naar mijn huis nam, toen ik Sowjet gasten had genodigd. Waarom dan Zonneveld eerst als lifter en daarna als persoonlijke vriend aangekondigd? Omdat Hofland zeer goed wist dat Telegraaf-verkenners' bij zo'n gelegenheid in mijn huis niet zouden worden toegelaten. En waarom tegen Hans Gruyters - nu dan minister Gruyters - gezegd, dat hij, Hofland, die avond lichtelijk beschonken was geweest? Het tegendeel is waar. Terwijl Hofland mij verzocht Debussy te spelen, nam zijn kwaadwillige infiltrant in het geheim foto's van mijn gasten, waardoor De Telegraaf de gelegenheid kreeg te ‘bewijzen’, dat ik een collaborateur van het Kremlin zou zijn geworden. Hofland sprak onwaarheid en is dit bij wat hij hierover nadien heeft gezegd van A tot Z blijven doen. De onmiddellijke maatregel van zijn directie leek mij desondanks unfair en exorbitant. Bovendien, dat ik überhaupt nogal uitvoerig op collega Hofland in dit boek ben ingegaan is een reactie op zijn eigen eerdere pennestreken. Hij begon in Opmerkingen over de chaos met enkele aardige en minder aardige pagina's aan mijn journalist- en menszijn te wijden. Ik reageerde hierop in De Verraders. Nadat in Tegels lichten een zekere escalatie viel waar te nemen in Hoflands' op- en aanmerkingen, was ik genoodzaakt in deze reportage uitvoeriger dan ik normaliter zou hebben gedaan, op zijn geschrijf in te gaan. Rest mij nog een ander racontar uit Tegels lichten recht te zetten. Op pagina 56, in een uitgebreide voetnoot betreffende mijn boek De Verraders, wat hij ‘een door de pers verwaarloosde getuigenverklaring’ noemt, ‘een boek propvol met feiten die nergens anders te vinden zijn’, slipt hij de opmerking, dat ik geen autoriteit met rust kon laten. ‘Voortdurend zijn er interviews, audiënties, processen, visites en correspondenties met presidenten, directeuren, speciale adviseurs, ambassades en ministers,’ aldus Hofland. De kwestie van processen had ik geschrapt als ik hem was geweest. Wie door de index van Hofland's persoonlijke archief bladert komt echter onvermijdelijk tot de conclusie, dat de oud-hoofdredacteur van de nrc-Handelsblad met tweemaal zoveel autoriteiten in zijn leven persoonlijk heeft gesproken en driemaal zoveel met autoriteiten, en speciale adviseurs heeft gecorrespondeerd als ik. Ik vrees echter, dat Hofland niet alléen maar minder selectief te werk is gegaan. Uit zijn archiefje blijkt helaas ook hoe lokaal gebonden hij al die jaren aan de Nieuwezijds in Amsterdam is geweest. Er waren namelijk drie partijen in het geding. Niet alleen Den Haag was bij de Nieuw-Guinea-kwestie betrokken maar ook Djakarta en Washington D.C. De enige Indonesiër die enigermate in zijn notities doorschemert is Ujeng Suwargana, een bekende intrigant
aan de zijde van de Dewan Djendral, in welke kring men Sukarno samen met de cia wilde afzetten. Amerikanen komen in het geheel in Holland's klapboekje niet voor. Heeft historicus Arnold Toynbee niet benadrukt, ‘dat de zaken van Amerika de ganse wereld regarderen’? ‘Dit is éen van die huidige facts of life,’ schreef Toynbee, ‘alhoewel dit feit hinderlijk is voor de Amerikaanse burger en voor 94 percent van de bevolking van de wereld, die tenslotte geen Amerikanen zijn.’ Jammer voor hem was, dat Hofland de enige keer, dat ik voor hem arrangeerde president Sukarno in Washington D.C. te ontmoeten, verstek liet gaan, zoals hij wel meer op kritieke momenten in zijn schulp is gekropen. Hofland zelf heeft kansen om op het niveau van het Istana Merdeka, het Witte Huis, of de groep-Rijkens, met de prins als stille vennoot (een groep waar ik hem bovendien nog binnenloodste) waardevolle informatie te verkrijgen aan zich voorbij laten gaan, zodat hij, zoals uit Tegels lichten helaas ook ampel blijkt, maar zeer beperkt op de hoogte was van wat er zich op de drie fronten rond Nieuw-Guinea afspeelde. Hij schreef uit dépit. De niet onpikant gestileerde passage uit zijn boek, dat ik een autoriteitenkontlikker zou zijn geweest, voornamelijk dus omdat ik die noodzakelijke contacten in Djakarta, Washington D.C. en Den Haag wél had, is slechts ordinaire broodnijd. In al die jaren dat Hofland en ik elkaar hebben gekend, is de fundamentele wezenstrek van zijn vriend hem ontgaan. Sukarno, Van Konijnenburg en Aurelio Peccei zijn de enige drie heren met een vooraanstaande openbare functie, die ik in twintig jaar journalistiek bedrijven tot mijn vrienden heb mogen rekenen. Ik heb sedert 1940 dagboeknotities bijgehouden en uit die 500 delen herinneringen blijkt ten overvloede, dat mijn leven zich niet rond presidenten (Hofland gebruikt vanwege Sukarno meteen maar het meervoud), ambassadeurs, speciale afgezanten, ambassades of audiënties, heeft afgespeeld, maar tot in verre hoeken der aarde zich heeft geconcentreerd op het ontdekken en herontdekken van de elkaar meest contrasterende mensen. Critici hebben het bijhouden van een dagboek een fraude genoemd. Hier schuilt een gedeeltelijke waarheid in. Ook een dagboek zal a priori niet de hele mens of de hele waarheid weergeven. Hoe kan het ook anders. Ik besef dit. Maar wie dagelijkse notities maakt, soms verbatum, over gebeurtenissen en gesprekken om hem heen, maakt in ieder geval meer kans authentieke flarden van zijn leven te mummificeren, dan hij die uitsluitend op zijn geheugen of de navertelsels van zijn omgeving moet afgaan. Bij het verbeteren en perfectioneren van kennis omtrent ons zelf of anderen zullen vervalsingen of geheugenverlies, te goeder of te kwader trouw, nauwelijks een positieve bijdrage leveren tot vooruitgang. Een dagboek kan dit mijns inziens enigermate helpen voorkomen. Arthur Koestier heeft eens tegen een bewonderaar opgemerkt, dat wanneer men een schrijver sympathiek vindt en men ontmoet hem in levenden lijve, het is ‘alsof men van ganzelever houdt en de gans in kwestie tegen komt.’ De lever is niet de hele gans. Het dagboek is niet de hele mens. Toch is het mogelijk dat een dagboek de illustratie van het functioneren van de menselijke ziel zou benaderen. En om over dat functioneren meer te we-ten te komen blijft zoals men weet, het grootste en misschien wel belangrijkste onopgeloste mysterie van onze tijd. Bij het opstellen van deze reportage is mijn dagboek in ieder geval van onschatbare waarde gebleken. Hofland's projecties zijn zo oud als de weg naar Kralingen. Hij herinnert mij aan wat eens over Evelyn Waugh werd gezegd. Waugh leed in zijn leven aan twee schijnbaar onoverkomelijke obstakels: dat zijn eerste vrouw hem in de steek liet, en dat hij de zoon was uit een gezin uit de middenstand. Een fout, die Waugh gemakkelijker zijn moeder dan zijn vader kon vergeven. Waugh zou zijn leven lang bezig geweest zijn om het ‘verkeerde’ dat zijn vader hem had aangedaan goed te maken. Misschien was de situatie bij Hofland andersom. Ik moet echter vaststellen dat men bij worstelingen van deze soort in de diepste regionen van de mensenziel sneller de soort observaties dat een ander een autoriteitengek zou zijn tegenkomt, dan bij hen die met deze soort zieleroerselen niet hebben te kampen. Mij valt het niet op dat iemand een social climer zou zijn, laat staan dat ik er iets over in een boek zou zetten. Mijn ouders heb ik nimmer als kasteverschijnsel gezien, maar als de voor mij twee meest unieke mensen uit mijn leven. Daarbij kwam dat onze grootmoeder ons er al op placht te wijzen, dat men zich veel in het leven kon aanschaffen, behalve zijn geboorte. Die is er. Daar valt niet aan te tornen, laat staan dat het zin heeft à la Waugh er problemen over te maken. Voor mij ligt de waarde van het leven niet in het te hooi en te gras aangaan van menselijke relaties, hetzij in een kring van autoriteiten of gezagsdragers, hetzij in een stamkroeg of literair café, en mij daar dan bovendien bij te bezuipen. In mijn lyceumtijd heb ik eens een zinsnede gelezen, ik geloof dat het van Giovanni Boccaccio was, waar uit naar voren kwam, dat het geen zin had met buren of omstanders te redekavelen en te lanterfanten in bierhuizen, wanneer men met de werkelijke ‘autoriteiten’ van de wereld contact kan hebben door hun werken te bestuderen. Ik prefereer duizendmaal, mede onder invloed van de studierichting der psychologie van mijn vriend Peter van de Wouw - om mij terug te trekken en mij te verdiepen in een categorie van praters, die men bepaaldelijk niet in het Amsterdamse kroegleven ontmoet. Sedert ik vijftien jaar in New York City woon is dit nog in sterkere mate het geval geweest. Voor mijn boek Grenzen aan de groei ben ik bovendien in de gelegenheid geweest tijdens 75 interviews veel van de ‘vrienden’ uit mijn boeken zelf te gaan spreken en ontmoeten. Dat ik er naar streef selectief te werk te gaan is een feit. De mededeling, dat ik autoriteiten-ziek zou zijn zei helaas in dit geval meer over degeen die de beschuldiging uitte, dan dat er waarheid over mij in zou schuilen. Ik zou zeker niet uitvoerig in deze discussie verzeild zijn geraakt, ware het niet dat sedert Hofland's uitspraak in Tegels lichten ik voortdurend van ‘rechts’ (Jacques Gans) tot ‘links’ (Rob van Gennep) over mijn autoriteitencomplex word aangesproken en bekritiseerd. Weten zij veel. Men neemt aan dat Hofland met gezag over een elkaar kennen gedurende een kwart eeuw spreekt. Dat doet hij dus niet. Hofland heeft eens tegen de Haagse Post gezegd dat hij naïef was en
geen illusies had. Hij zei: ‘Ik heb geen ideologie. Ik heb geen politieke instelling, laten we zeggen, ik ben conservatief. Ik vind dat een goed lopende zaak behouden moet blijven.’ Hij zal bedoeld hebben, dat Nederland, vergeleken met 94 procent van de rest van de mensheid een goed lopende zaak was. Als hij tenminste niet bedoelde dat wonen in de Botticellistraat in Amsterdam-Zuid een goedlopende zaak was. Ik zie niet hoe de moderne burger van rijke westerse landen - zonder meteen in het beruchte Wawelaar-complex te vervallen - met kommer naar de trends in de Derde Wereld kijkende zich dan maar simpeltjes behoudend en conservatief zou kunnen noemen. Zeker van een journalist, een beroepsvoorlichter of onderwijzer, begrijp ik zoiets niet. Eindeloos zou men met cijfers kunnen illustreren wat wordt bedoeld. Voedseldeskundigen zijn van mening dat een Aziaat een minimum van 2.100 calorieën per dag zou moeten gebruiken. De gemiddelde Amerikaan krijgt 3.210 calorieën binnen. De gemiddelde Aziaat van Japan tot Pakistan krijgt momenteel 2.050. De gemiddelde Indonesiër krijgt er slechts 1.500 tot 1.700. Er zijn honderdduizenden dorpskinderen in Indonesië die slechts op 1.100 tot 1.400 calorieën per dag leven. De Verenigde Naties schatten dat 25 percent of 600 miljoen Aziaten dagelijks een gebrek aan calorieën lijden. Er zijn vandaag 135 000 meer mensen op aarde dan gisteren. Tegen het einde van de week, zullen er 1,5 miljoen bij zijn gekomen. In India worden gemiddeld per dag 55.600 baby's geboren, terwijl gemiddeld 23.800 mensen overlijden, zodat India alleen al per dag 31.800 meer monden te voeden heeft. Volgens het Population Reference Bureau in New York worden in de wereld in haar geheel per dag gemiddeld 342.000 baby's geboren. Terwijl 207.000 personen overlijden. Dit zou op een gemiddelde bevolkingsaanwas van 135.000 personen per dag wijzen, of 60 miljoen per jaar. Evelyn Waugh, om even op hem terug te komen, bracht in de oorlog zijn collectie antieke boeken vanuit het door de Duitsers gebombardeerde Londen naar de provincie over met het commentaar: ‘Kinderen zullen er genoeg komen, maar deze boeken zijn onvervangbaar.’ Dat mag dan feitelijk berekend zo zijn, maar intussen lopen in de steden van de republiek Chili 60.000 ouderloze peuters rond, of in het door de olie schatrijk geworden Venezuela 200.000 en in Mexico - het buurland van het puissant rijke Amerika - schat men het aantal straatzwervertjes op 700.000. Dat zijn situaties waar wij met onze in de watten gelegde jeugd ons uiteraard geen voorstelling van kunnen maken. Er worden miljarden uitgegeven voor behoudende projecten, voor wildreservaten en safariparken, voor de restauratie van tempels of kerktorens, maar wat doen wij concreet voor de miljoenen en miljoenen mensenkinderen in nood? unicef kerstkaarten kopen? Op de avond dat via het televisiejournaal het absurde bedrag van drie miljoen gulden voor de uitverkoop van een voetballer werd aangekondigd, vertelde Eef Brouwers in éen adem later, dat de regering van het koninkrijk 500.000 gulden ter beschikking had gesteld, 1/6 voetballer, voor het lenigen van de voedselnood in vijf Afrikaanse
staten met een gezamenlijke bevolking van 10 miljoen hongerlijdende mensen. Terwijl in de rijke landen tientallen miljoen huisdieren dagelijks hun goed gevulde bordje met eten wordt voorgezet - men adverteert zelfs op televisie over de benodigde calorieën voor honden en katten - overnachten 200.000 mannen, vrouwen en kinderen dag in dag uit in riolen en straatgoten van Karachi. Zonder fantastische uitschieters als de bereidheid van ons volk om onder leiding van freule Bouman tientallen miljoenen voor Ons Dorp of hulpacties in India en Bangla Desh in enkele uren pardoes op tafel te kwakken, moet ik er op wijzen, dat westerse regeringen het normaal vinden om kleine bedragen en cheques, melkpoeder en Rode Kruis-dekens naar noodlijdende gebieden of mensen in nood te zenden. Terwijl het schering en inslag is geworden om fabelachtige bedragen à fond perdu ter beschikking te stellen van misdadige generaalsregimes, die excelleren in het uitmoorden en onderdrukken van hun eigen volken. Wij zitten zelfs in een bondgenootschap met dergelijke regimes, die het martelen van politieke gevangenen, zoals in Portugal, Griekenland en Turkije gebeurt, een vanzelfsprekende zaak vinden. In feite zijn wij medeplichtig aan een nog geraffineerdere en gemenere vorm van imperialisme en kolonialisme dan onze voorouders bedreven. De niets-nieuws-aan-het-westelijk-front houding van de massa in westerse welvaartsstaten, het de ogen sluiten voor deze verderfelijke gang van zaken, het weigeren de hand in eigen boezem te steken, houdt de kiem in tot de uiteindelijke ondergang van het avondland. Het weigeren om betrokken te zijn, of zich solidair te weten met de oneindige misère van onze lotgenoten in andere delen van de wereld kan niet anders dan tot een ramp leiden. Met onze centen houden wij misdadigers en massaonderdrukkers op de been, die misschien onze zakelijke belangen in de kaart spelen, terwijl wij het proces van bevrijding voor betrokken volkeren die hunkeren naar het afwerpen van immorele regimes als in Indonesië, opzettelijk helpen vertragen. Hoe kan men in goede gemoede op zo'n moment in de historie verzuchten, dat een goed lopende zaak behouden zou moeten blijven! Misschien onthulde Hofland zijn neutrale instelling het doeltreffendst toen hij in de Haagse Post met éen regel de pogingen tot bestudering van de mogelijkheden ons voor te bereiden op de ontzagwekkende problemen van de wereld van morgen door de energieke club van Rome en Aurelio Peccei af te doen met: ‘megalomanie van de ouderdom en flauwekul...’ Hiermee is bestseller schrijver en portrettist van Haagse bekokstovers, of zelfs de bewonderaar van Luns, Henk Hofland voldoende terug-gekarakteriseerd. Het kon bij De Telegraaf niet op. Nu viel Jacques Gans een kritisch stuk van Igor Cornelissen in Vrij Nederland aan, waarin de rol van Henk Hofland in De Telegraaf-fotoaffaire scherp werd veroordeeld. Volgens Gans
was het vreemd dat een voormalig verzetsblad als vn ‘met zoveel energie de uitsloverige dienaar van de Russen, het ratje Oltmans, in bescherming nam.’ Intussen schreef de journalist Theo C. Droogh, mij naar aanleiding van de Genève-conferentie het volgende:Brief van 27 januari 1972. ‘Zeer geachte heer Oltmans, Als collega heb ik er behoefte aan u mijn morele steun toe te zeggen bij uw pogen om veler onvrede over de uitlatingen van ex-minister Luns van gefundeerde repliek te dienen. Een onderzoek naar de achtergronden van zijn Indonesië-beleid zal zeer verhelderend werken. Ook ik heb me diep geërgerd over wat hij (na zijn aftreden als minister van Buitenlandse Zaken) over de gang van zaken in Genève heeft gezegd. Ik was als journalist (vgl. uit die dagen mijn publikaties in Elseviers) nauw bij de zaak betrokken en had uit hoofde van mijn persoonlijke, nog steeds bestaande vriendschap met mr. Mohammed Roem, inzage in de workingpapers.’ Verder schreef Elseviers-medewerker Droogh: ‘Het is wáar dat Sukarno de conferentie van Genève wilde doen mislukken, dat wist ook de delegatie, dat wist de hele wereld. Maar het is niet waar dat de delegatie Sukarno zijn zin wilde geven en derhalve op een mislukking aanstuurde. Het was juist de Nederlandse delegatie o.l.v. mr. Luns, die ervoor zorgde dat Sukarno zijn zin kreeg.’ Ik ontving die dagen wel meer hart-onder-de-riem-stekende boodschappen van collega's. Zo schreef Bouke Poelstra, die mij ook professioneel had leren kennen: ‘Soms heb ik er behoefte aan collega's mijn adhesie te betuigen. Nu bijvoorbeeld, aangevallen als ik je zie door Telegraaf- en Parool-ratten op een voze en laaghartige wijze. Luns moet, sinds De Telegraaf op de beurs verhandelbaar is, zich daarin een meerderheidspakket hebben verworven. Ik sta achter je. Alle sterkte en succes toegewenst.’ ‘Een Europese veiligheidsconferentie zou niet alleen het streven van Moskou kunnen dienen naar de bekrachtiging van de huidige status quo, maar ook als een eerste stap te beschouwen zijn naar wat wij zien als een pan-Europees veiligheidsstelsel waarin de Sowjet-Unie dan de dominerende macht zou worden. De grootste verdienste ervan voor de Sowjet-Unie zou dan kunnen zijn dat men het Europese vasteland zou kunnen losweken van de Noordamerikaanse bondgenoten.’ Dit zei de secretaris-generaal van de navo, mr. J. Luns, in een toespraak tot de nationale persclub in Washington. Luns, die gedurende vijftig minuten met president Nixon had gesproken, bleek de Sowjet-Unie nog voor geen cent te vertrouwen, aldus het Amerikaanse persbureau
Associated Press. Luns zei dat de Sowjet-Unie is begonnen met een programma van ‘ongeëvenaarde militaire expansie,’ terwijl ze alleen met woorden bijdraagt tot de ontspanning in de wereld.De militaire uitgaven in de wereld zijn de afgelopen tien jaar met 82 percent gestegen, terwijl de mankracht van 's werelds legers met 20 percent toenam tot 25 miljoen soldaten, zoals de New York Times 4 maart 1973 meldde. ‘Wat Rusland nastreeft, ook al wordt dit nu subtieler gepresenteerd, is niet veranderd,’ aldus Luns. ‘Voor de Sowjet-Unie betekent ontspanning het nagaan van de vreedzame instincten van het westen, terwijl men ondertussen rustig voortgaat met te trachten politieke macht te veroveren, met andere woorden, dat men doorgaat met het voeren van de strijd met alle middelen, die van oorlogvoeren uitgezonderd.’ Luns was van mening dat het ‘tijdvak van onderhandelingen’ tussen oost en west ‘meer dan ooit de handhaving eist van een geloofwaardige verdediging en politieke solidariteit van de bondgenoten, omdat de Sowjet-Unie elke mogelijke gelegenheid zou aangrijpen om elke mogelijke kloof of zwakte in het westen uit te buiten.’ Op 9 juli 1964 bracht de minister een bezoek aan het mausoleum van Vader Lenin op het Rode Plein. Bij een rondgang in het Kremlin bezocht hij de werkkamer van Lenin, volledig intact, zoals deze in 1924 werd achtergelaten. De minister schreef in het gastenboek: ‘Ik ben zéer onder de indruk de eenvoudige woning van de stichter van de Sowjet-staat te hebben bezocht en de sfeer, waarin Lenin heeft gewerkt en geleefd, te hebben aangevoeld...’ De vaste kamercommissie voor Buitenlandse Zaken kwam in de middaguren bijeen om het adres van Propria Cures alsmede mijn verzoek inzake Luns te bespreken. Met 10 tegen 8 stemmen werd besloten de regering Biesheuvel te verzoeken een wetenschappelijk onderzoek naar het Nederlandse regeringsbeleid inzake Nieuw-Guinea te doen instellen. Vóor stemden de oppositiepartijen (pvda, psp, ppr en cpn) en twee leden van de kvp. Tégen stemden twee leden van de chu, de vvd, ds-70 en twee kvp-leden. De voorzitter van de commissie, mr. M. van der Stoel, zou met minister Schmelzer en de minister van Wetenschapsbeleid, De Brauw, overleggen op welke wijze het beste een onderzoek kon worden uitgevoerd, waarbij ook Van der Stoel de door mij steeds weer naar voren geschoven twee zaken: de Genève-conferentie en de Amerikaanse toezeggingen inzake Irian-Barat, centraal stelde. Het kamerlid Van der Spek (psp) deelde na afloop van de vergadering mee, dat ruim 45 minuten over Willem Oltmans was gesproken - in plaats van over Luns - omdat het vooral naar buiten uit niet mocht schijnen dat de vaste commissie op démarches mijnerzijds reageerde. De Telegraaf produceerde onmiddellijk een hoofdartikel heksenjacht. ‘De commissie voor Buitenlandse Zaken heeft wel met een zeer krappe meerderheid besloten bij de regering aan te dringen op een wetenschappelijk-historisch onderzoek. Hierbij wordt gedacht aan een onafhankelijke commissie buiten het parlement. Ook dit heeft bijzonder weinig zin. Het zou bij dit onderzoek gaan om de vraag of het van het begin af aan opzet van de Indonesische delegatie bij de Conferentie van Genève was de onderhandelingen over Nieuw-Guinea te laten mislukken. Mr. Luns meent, dat dit het geval was. Het wordt door verscheidene bevoegden, onder wie oud-premier dr. Drees bevestigd. Van Indonesische zijde wordt dit ontkend. Een onderzoekcommissie zal die zaak geen stap verder brengen. Hetzelfde geldt voor de vraag, of de Verenigde Staten aanvankelijk hun steun aan het Nederlandse standpunt zouden hebben toegezegd. De bronnen zijn bekend en spreken elkaar tegen. Mr. Luns is na zijn benoeming tot secretaris-generaal van de navo het onderwerp geworden van een kwaadaardige heksenjacht, die is aangesticht en in stand wordt gehouden door extreem-linkse stromingen die het er om te doen is de navo zoveel mogelijk te ondermijnen. Het is te betreuren, dat de Kamercommissie zich voor dit spelletje leent en het is te hopen, dat minister drs. Schmelzer het verzoek van de commissie zal afwijzen.’Dit is een verkorte weergave van het hoofdartikel zoals het 3 februari 1972 verscheen. De nrc-Handelsblad-combinatie schreef dezelfde dag het volgende commentaar. Hierbij valt op dat deze liberale krant het wél met een onderzoek eens was, en daarmee volgens de heren Brandt en Goeman Borgesius dus tot de ‘extreem linkse stromingen’ in het land moest worden gerekend. ‘Daarom kan het zijn nut hebben in herinnering te roepen dat de hele kwestie van Nederlands Nieuw-Guinea niet opnieuw aan het rollen is gebracht door iemand om wie vele politici - of ze nu voor of tegen Luns zijn - blijkbaar liever met een grote bocht heen lopen, maar door Luns zelf. Op een televisieforum op 22 augustus jl. heeft hij nl. een versie over de Geneefse onderhandelingen van 1955-1956 ten beste gegeven die iedereen verraste. Algemeen werd toen zijn versie beschouwd als een onthulling, die een nieuw licht wierp op een beslissende fase in onze relaties met Indonesië. En eerder had hij, terwijl iedereen in Nederland de zaak vergeten was, voor de Voice of America opnieuw de kwestie van de Amerikaanse belofte aan Nederland opgerakeld. Het is dus eerder Luns zelf die zo'n onderzoek naar de werkelijke gang van zaken heeft uitgelokt. Op zichzelf kan er dus niets tegen zijn, mits het zonder wrok en hartstocht wordt volvoerd.’Gedeelten uit hoofdartikel in de nrc van 3 februari 1972. Ook commentator Paul van 't Veer schreef vandaag in Het Parool: kop van luns op het blok van nieuw-guinea: ‘Waren er geheime garanties in 1958?’ Volgens deze Indonesië-specialist zouden de toezeggingen van Amerika, waar Luns steeds aan had gerefereerd, op 8 oktober 1958 door John Foster Dulles zijn gedaan. Na een ontmoeting tussen beide
heren op het State Department in Washington D.C. werd een communiqué uitgegeven, alsvolgt: ‘Tijdens de besprekingen met minister Dulles in Washington heb ik (Luns) de diepe bezorgdheid van de Nederlandse regering geuit dat Indonesië militair geweld tegen Nederlands Nieuw-Guinea zou kunnen gebruiken. De heer Dulles bevestigde mij dat de Verenigde Staten zoals hun beleid heeft getoond, stipt vasthouden aan het beginsel dat geen geweld mag worden gebruikt om territoriale wijzigingen tot stand te brengen en dat de Verenigde Staten van mening zijn, dat deze politiek evenzo van toepassing is op de kwestie van de straat van Taiwan, als op dergelijke kwesties in andere delen van de wereld, met inbegrip van Nederlands Nieuw-Guinea. De heer Dulles legde er voorts de nadruk op, dat de Verenigde Staten geen reden hadden te geloven, dat Indonesië overwoog geweld tegen Nederlands Nieuw-Guinea te gebruiken. In dit verband verwees minister Dulles naar verklaringen van de Indonesische minister-president, de Indonesische minister van Buitenlandse Zaken en andere verantwoordelijke autoriteiten, dat tegen het Nederlands gebied geen geweld zou worden gebruikt. Minister Dulles had hieraan toegevoegd dat de Verenigde Staten vertrouwden dat deze verklaringen de besliste politiek van de Indonesische regering vertegenwoordigden.’ Ook een andere voorganger van Luns, Dirk U. Stikker, noteerde in zijn memoires over de moeilijkheden met de Verenigde Staten: ‘Wij werden voortdurend gedwongen op drie fronten tegelijk te vechten: in Indonesië, in de binnenlandse politiek in Nederland en tegen onze bondgenoten (lees: voornamelijk Amerika). Wij konden met niemand vrijuit praten. Ieder woord werd onmiddellijk aan andere betrokkenen overgebracht, verdraaid en aan de pers doorgegeven.’ Stikker reisde al in 1948 naar Washington om te pleiten voor Amerikaanse steun tegen Sukarno. Maar in 1948 was ook generaal George Marshall's reactie steeds ‘gereserveerd en kritisch’. Ook Stikker wierp Marshall al voor de voeten - Luns zou de Witz later overnemen - ‘Gelooft u werkelijk dat het advies van een handjevol mensen, dat drie maanden in Indonesië is geweest, meer waard is dan de ervaring die wij daar meer dan drie eeuwen hebben opgedaan?’ Ik stel het altijd weer opnieuw. Het waren de Haagse Indië-kenners die de verzoening met Indonesië vertraagden, omdat Indonesië-kenners nog in de maak waren. Stikker voegde aan zijn herinnering geruststellend toe, dat hij ondanks het walgelijke Amerikaanse onbegrip ‘steeds een trouw en oprecht vriend van de Verenigde Staten was gebleven.’Mr. Dirk U. Stikker, Memoires. Nijgh en Van Ditmar, Rotterdam 1966. Pagina 107-109. De Telegraaf ging onverstoord door met enormiteiten over de affaire te debiteren. In Amerika noemt men dit claptrap journalism. Thans mengde medewerker ir. W. Stam zich in het gewoel: ‘Het was dan ook jammer dat Schmelzer er onlangs met een hagel-patroon nog een aantal gaatjes bijschoot, toen hij dacht dat zijn buks op het achterwerk van Luns was gericht. Het was echter een oude ambtspantalon, die de verstrooide navo-secretaris in zijn voormalige Haagse verblijf had laten hangen en die door de verkleed-maniak Willem Oltmans wederrechterlijk was aangetrokken, zodat die momenteel ook niet meer weet hoe hij met goed fatsoen moet gaan zitten,’ aldus Stam. En als men dacht dat alleen De Telegraaf de tropenkolder had gevat, de Haagse Post deed ook mee. Dit weekblad had mij bij herhaling voor een interview trachten te vangen, wat mij geen veilige zaak toescheen. Ik had dus voor het genoegen bedankt. Bij gebrek aan kopij verzon medewerker Trip daarop toen een quasi-satirisch verhaal. ‘Een naam, waarmee de courantenlezer in de onderhavige materie steeds veelvuldiger wordt geconfronteerd, is die van de heer Willem L. Oltmans, de internationaal rondzwervende journalist, die de gave van het woord niet van een vreemde heeft, als zijnde een huidige nazaat van de schepper der onvergankelijke romantische werken De Schaapherder en Het slot Loevestein. Reizen verruimt de blik, en het zal derhalve niemand verbazen, dat voornoemde heer Oltmans tot aan gene zijde van de aardbol over de meest waardevolle en invloedrijke connecties kan beschikken. Ik noem slechts wijlen het staatshoofd van onze teloor gegane Gordel van Smaragd, president Sukarno; de communistische schoonzoon van premier Kosygin, die de supervisie heeft over het algehele wetenschappelijk onderzoek in de Unie van Sowjetrepublieken; alsmede de onvergetelijke Kennedy's. Met enige overdrijving zou men, gezien zijn attaches met de groten der aarde, de nieuwsjagende kosmopoliet Oltmans als onze “schaduwminister” van Buitenlandse Zaken kunnen betitelen, temeer waar hij zich onlangs geëngageerd heeft met een bevallige dochter van éen onzer excellenties, de facto de veelbelovende dwarsfluitiste Marie-Thérèse Schmelzer uit het Haagje. Het behoeft geen betoog, dat de benijdenswaardige amant van mejuffrouw Schmelzer een graag geziene gast is op de joyeuze party's, waarmee zij en haar zusjes al zo jong een zekere renommé in de hofstedelijke society hebben verworven.’ De Haagse Post vervolgde deze onzin, met te verklaren dat ik in de voormalige woning van Luns een pakketje brieven ‘met een lintje van turquoise velours’ er omheen had gevonden, geschreven met de hand van Marilyn Monroe aan Joseph Luns. ‘Reeds spoedig drong het tot Oltmans door, dat het hier een persoonlijke correspondentie betrof tussen de heer Luns en de welgeschapen film-diva uit de Hollywoodse droomfabriek, waarvan de strekking als wel zeer
intiem kon worden opgevat. Al lezende werd hij gewaar, hoe en wanneer mr. Luns en de te jong gestorven blondine elkaar hadden gevonden, namelijk in het buitenverblijf van de toenmalige Amerikaanse minister van Justitie Robert Kennedy, die eveneens tedere gevoelens voor haar koesterde. Zij prefereerde echter de rijzige gestalte, de ietwat onhandige charme, en de “sense of humour, the talent to amuse” van “Dutchie”, zoals zij hem wel noemde, boven de misschien iets te veel door de politieke problemen van zijn tijd geabsorbeerde “Bobby”. “You're so different from the rest, Dutchie. When you came into the room, I knew it, you're my thrill and you always will be, forever and ever,” zoals zij aan minister Luns schreef.’Uittreksel Haagse Post, 26 januari 1972. Mijn eigen blad de Typhoon in Zaandam nam het bericht notabene au sérieux en kwam er overgenomen uit de Haagse Post in dikke letters op de voorpagina mee, en dat omdat Trip blijkbaar had gemeend niet bij Jan Blokker, Jacques Gans en ir. W. Stam achter te mogen blijven! De hoofdredactie van de nrc-Handelsblad-groep wijdde een hoofdartikel aan deze belachelijke Haagse Post-kopij en meende, dat ‘het gebruik van satire of zelfs ironie in de pers altijd een hachelijke bezigheid was.’ Het lukte niet altijd aan samenstellers van onzin, om onzin ook als onzin te laten overkomen. ‘Die opzet faalt zodra er mensen zijn, die onzin voor zoete koek slikken. Dan kán die onzin - wat ook de opzet mag zijn geweest - laster worden.’ De nrc besloot: ‘Overigens zou de Haagse Post er goed aan doen zich Lincoln's uitspraak ter harte te nemen: je kunt soms alle mensen voor de gek houden; je kunt sommige mensen altijd voor de gek houden, maar je kunt niet alle mensen altijd voor de gek houden. Op een goed ogenblik slaat dit terug ook op je totale geloofwaardigheid.’Hoofdartikel (uittreksel) nrc-Handelsblad, 2 februari 1972. Wijlen Gans had nog niet werkelijk met mij ‘afgerekend’. ‘Willem L. Oltmans is ontevreden. Deze journalistieke diva van de politieke intrige die het zo nodig vond met Russen van de ambassade te conspireren over de al of niet geschiktheid van Luns als secretaris-generaal van de navo is op een proces uit.Inderdaad had ik vrijwel onmiddellijk klachten tegen Zonneveld en Goeman Borgesius ingediend, zowel bij de Amsterdamse officier van justitie, als bij de Raad voor de journalistiek. Dat gezellige avondje, waarbij de Russen op het plaatje geknipt werden door onze fotograaf Zonneveld, mag volgens ijdeltuit Oltmans niet zomaar in de vergetelheid wegzinken.’ Ik was nu ‘een collaborateur van het Kremlin’, - ze zien me in Moskou al aankomen! - en ik Willem Oltmans, de diva in politieke intrige (het werd herhaald) had bij de Amsterdamse officier van justitie een aanklacht ingediend tegen die beste Peter Zonneveld en nog betere hoofdredacteur Goeman Borgesius. ‘De diva in politieke intrige (voor de derde
maal) acht haar Get op “haar”) “privacy” aangerand, hetgeen van zo'n op publicitair exhibitionisme verzotte figuur op zijn minst genomen inconsequent genoemd mag worden. Oltmans’ ‘collaborateur-streven met de Russen’ (herhaling) was op de plaat vastgelegd, door de altijd het vaderland getrouwe Telegraaf-fotograaf Zonneveld. En nu roept Oltmans de animator van het feest ineens moord en brand!’ Gans besloot zijn kwaadaardige kolom volgepakt met leugens en beledigingen: ‘Op zichzelf geloof ik dat van Telegraaf-zijde niet het minste bezwaar tegen een dergelijk proces bestaat. Nog ervan afgezien, dat een dergelijk proces een tienduizend nieuwe abonnees pleegt op te leveren. Het kan bovendien uiterst leerzaam zijn de vreemde kronkelwegen van het meneertje Oltmans zorgvuldig en nauwkeurig uit de doeken te doen. Ik zie de diva (vierde maal) al bij een stevig kruisverhoor rondspartelen.’ Tot zover wijlen Gans. Overigens geloof ik niet, ook niet naar de persverslagen van de rechtszitting te oordelen, die op 14 maart 1973 over deze zaak in de kranten zijn verschenen, dat ik degeen was, die bij die onverkwikkelijke show als een alley cat in het nauw rondspartelde, maar eerder Zonneveld of Hofland. Het leek mij noodzakelijk en de vervulling van een maatschappelijke functie om jarenlange, persoonlijke ervaringen met het pershuis van Stokvis, Brandt en Goeman Borgesius met als chef-leugenaar, J.G. Heitink, de navo en Rusland specialist van de anti rode gaarkeuken aldaar, hier samen te vatten. Hier bij moet worden gezegd, dat men uiteraard de streken en gemeenheden van de top, de redactie in haar geheel niet in de schoenen zou mogen schuiven. Er worden echter met deze presentatie van het nieuws een paar slordige knikkers verdiend en daar profiteert de redactie in haar geheel met plezier, naar ik aanneem mee, ook al wordt geld over de ruggen van landgenoten in de kassa gebracht. Tenslotte poetste ik zelf de plaat bij De Telegraaf toen ik vrij spoedig - na negen maanden om precies te zijn - ontdekte in wat voor besmette sfeer een krant werd gemaakt. Misschien is het vechten tegen de bierkaaien om een publiek dat al aan De Telegraaf verslaafd is op het soort excessen als hier aangegeven te attenderen. Of om te proberen hen te overtuigen dat er andere, minder sappige, minder sensationele en schrikkerige methoden zijn om geïnformeerd te raken dan om uitgerekend dit voor mij onbetrouwbare ochtendblad aan te schaffen. Bovendien vrees ik, dat hier toch via een misleidende omweg van intieme babbeltjes bij kaarslicht over prominenten, filmsterren en voetballers privé, wat nu eenmaal nog altijd een ongewoon aantal abonnees trekt, terzelfder tijd een gevaarlijke dosis politieke onzin, vermengd met koude-oorlogarsenicum, wordt geïnjecteerd bij argeloze, niets vermoedende lezers. Dit kan niet anders dan schadelijk en opinievervuilend werken voor de samenleving in haar geheel. Waarom moet Beatrix, als zij een tippeltje in de Jordaan gaat maken haar publiciteit bij voorkeur juist in deze krant kwijt? Waarom moet haar sociale belangstelling voor problemen in de hoofdstad per se in de meest omstreden persrubriek verschijnen? Heeft hkh niet al genoeg ellende beleefd, toen deze krant de door de bosjes genomen foto hand in hand met
Claus von Amsberg als sensatie van het jaar haar lezers voorzette, waarbij in feite De Telegraaf de kroonprinses de gelegenheid ontnam in vrijheid als ieder ander mens kennis te maken met een aantal jonge mannen, bij het bepalen van haar keuze van een echtgenoot voor de toekomst? De meest weldenkende jongeren én studenten kopen sedert lang De Volkskrant of andere ochtendbladen dan De Telegraaf. Vele van hen hebben ook Beatrix al jaren geleden afgeschreven. Met mijn opleiding van het Baarns lyceum, Nijenrode en Yale ben ik zover nog niet. Ik betreur een dergelijke koninklijke faux-pas nog altijd, zoals ik het diep betreurde, dat de Nederlandse koningin überhaupt met Suharto werd gezien. Wat mij betreft zou de toekomst verbonden kunnen blijven met een stabiliserend instituut als de constitutionele monarchie. In dit opzicht ben ook ik behoudend vis à vis een goed lopende zaak. Het Nederlandse koningshuis werd deze eeuw door twee, naar menselijke maatstaven beoordeeld, voortreffelijke dames bekleed, ieder een typisch Duits-Nederlands produkt van zich evoluerende maatschappelijke omstandigheden. Waarom zou de rij niet met een derde dame kunnen worden besloten, die bovendien een man heeft, die niet meer in termen van bereden huzaren of supersonische gevechtsvliegtuigen denkt, maar duidelijk ernstig in problemen van mensen en het werkelijke leven is geïnteresseerd. Ik heb de Sowjet-Unie de laatste jaren herhaaldelijk bezocht. Voordien trok het mij niet naar Moskou te reizen. Ik geef toe, dat ervaringen uit de oorlog deze huivering mogelijk hebben aangewakkerd, althans bij mij. De sfeer die ik er aantrof was gemoedelijker en opener, dan ik mij die had voorgesteld. Toch zal er nog veel, zeer veel moeten veranderen om een open society te krijgen. Zo is het mij niet duidelijk, waarom in Moskou verantwoordelijke bladen als de New York Times, Le Monde, de London Times, de nrc, nog altijd niet verkrijgbaar zijn. Ook was het een sombere ervaring in de nauwe gangen van het Nederlandse ambassadegebouw in Moskou tientallen Sowjet-burgers van joodse afkomst te zien bijéendrommen om uitreispapieren te verkrijgen. Nederland behartigt de belangen van Israël in Moskou. Het is niet mogelijk hier uitvoerig de indrukken en gedachten te beschrijven, die ik van vier reizen naar Moskou heb meegebracht of die proberen te vergelijken met een verblijf van 15 jaar in Amerika, alhoewel mij van het hart moet, dat ‘de muziek van de decadentie’, zoals het oude China dit verschijnsel omschreef, in Washington bepaald luidruchtiger doordringt dan in Moskou. Met al de tekortkomingen van de huidige Sowjet-samenleving, komt zij bij mij althans in vele opzichten minder beschadigd en in haar geheel zuiverder over dan die in Amerika. De mensen leven onder onvergelijkelijk veel sterkere druk van boven - een situatie die een ieder die vijf jaar Duitse bezetting heeft beleefd a priori verfoeit - maar zij maken anderzijds een veel eenvoudiger, echtere en opvallend minder decadente indruk, dan mensen in belangrijke delen van de westerse wereld. Toenadering en meer musjawarah is de enige en juiste weg tot vreedzame coëxistentie. Elkaar beter leren kennen en meer over elkaar te weten komen is een absoluut must. Om die reden ook is het juist dat, stoorzenders als Luns ten spijt, ook steeds meer westerse bedrijven tot za-ken in de Sowjet-Unie komen. Prins Albert van België reisde onlangs aan het hoofd van een handelsdelegatie naar Moskou. En wat doen wij? Onlangs bleek mij bijvoorbeeld, dat Philips carrément weigerde om dr. Jennen M. Gvishiani, vice-voorzitter van de Raad voor wetenschap en technologie van de ussr Academie van Wetenschappen, en bovendien de schoonzoon van premier Kosygin, voor een bezoek aan Eindhoven te willen ontvangen. Gromyko op Soestdijk, maar Gvishiani niet bij Philips. Via bevriende kanalen had dr. Gvishiani namelijk op het niveau van de Raad van Bestuur van Philips blijk laten geven van zijn belangstelling om tot nauwere samenwerking te komen, zoals hij ook in West-Duitsland onlangs overeenkomsten tot technische en wetenschappelijke samenwerking met Grundig, Höchst en Mercedes Benz namens de Sowjet-Unie tekende. Ik begreep, dat waar men in Rusland belangrijke vorderingen heeft gemaakt bij het gebruik van laser-stralen in de ontwikkeling van de televisiemogelijkheden, de Sowjets bijvoorbeeld tot een uitwisseling op dit gebied met Nederlandse kennis op het gebied tot het ontwikkelen van geluidsapparatuur voor bandrecorders en platenspelers zou willen komen. Alhoewel ir. Frits Philips zich uit het bedrijf als actief grote leider heeft teruggetrokken werpt zijn morele-herbewapeningsidee blijkbaar van achter de schermen nog altijd een sombere schaduw over dit miljardenbedrijf. Waar Fiat een fabriek in de Sowjet-Unie neerzette, welke jaarlijks een 350.000 automobielen produceert, schijnt het Philips-concern ten detrimente van ons land, aan dit soort vooruitziende sprong dat de grootste Amerikaanse oliebedrijven, de Chase Manhattan Bank, Pepsi Cola en andere multi-nationale giganten nu wel maken, bewust niet te willen meedoen. Zelfs meende men een voortreffelijk man als Gvishiani voor het hoofd te moeten stoten. Er zou een essay zijn samen te stellen over wel meer vertraagde reacties bij onze nationale ondernemingen, zoals ik het bijvoorbeeld verbazingwekkend vind, dat in 1973 nog altijd mammoettankers door de echtgenotes van British Petroleum-directeuren te water moeten worden gelaten, in plaats van door echtgenotes van de mensen, die het eigenlijke werk hebben verzet. Maar dat is voer voor het nvv Jongeren Contact. In ieder geval zou het interessant zijn te weten hoe de vakbonden bij Philips over een weigering van de directie om dr. Gvishiani voor een werkbezoek te ontvangen, zouden oordelen. Intussen - misschien wel bevreesd voor kritiek en aanvallen van De Telegraaf - houden de meeste grote bedrijven, die wél zakelijke relaties met Rusland hebben opgebouwd en wél van mening zijn dat deze handelsbetrekkingen in onze tijd relevant zijn, zich nog veelal wat betreft zaken-doen in communistische landen op de vlakte en prefereert men een minimum van publiciteit dienaangaande. Waarom? Is de tijd niet aangebroken om de ussr als iedere andere buitenlandse mogendheid te bejegenen? U Thant heeft mij eens gezegd, dat de westerse kruistocht tegen het communisme, zoals men die de laatste twintig jaar in Korea, of in Vietnam - om Indonesië en Chili niet te vergeten - heeft georganiseerd
hem deden denken aan de middeleeuwse trektochten naar Constantinopel, waarbij men in de naam van Jezus Christus, als vertegenwoordiger van het enige ware Geloof, het recht en de plicht had zoveel mogelijk ongelovigen (islamieten) om zeep te helpen. De kardinale vraag is: erkennen wij werkelijk het recht van andere landen en volkeren hun eigen lot te bepalen? Het Sowjet-volk verdreef het gehate tsarenregime en vestigde een volksdemocratie, waarbij, zoals in alle Oosteuropese landen met kracht gestreefd wordt naar een zo groot mogelijke sociaal rechtvaardige verdeling van de welvaart en de rijkdommen van het land. Het ideaal werd niet bereikt, maar in ieder geval kan geen situatie ontstaan als in Indonesië, waar éen enkele door de Amerikanen en Suharto gesteunde oliesjeik kan beslissen wat er met 5,9 miljard gulden aan deviezen, die Pertamina jaarlijks opbrengt, wél of niet moet gebeuren. De eerste Sowjet-industrieel die voor een feestje van 5 dagen twee duizend gasten uit alle hoeken der aarde naar Genève laat vliegen, moet nog geboren worden. En men vergete niet: Pertamina is een staatsoliebedrijf in Indonesië! Van mij mag de koningin beslist naar Rusland - en beslist niet naar Indonesië. Terwijl zich hier het brouhaha rond de koffertjes van Luns ontrolde, ontstond in Indonesië een nieuw schandaal rond een voorgenomen pretpark van madame Suharto. ncrv-correspondent hadji J.C. Princen werd door de staatsveiligheidsdienst gearresteerd, omdat hij als voorzitter van het Indonesische instituut voor rechten van de mens zich tegen de plannen voor een Indonesisch Disney-land zou hebben opgesteld. Hiermee zou een bedrag van 80 miljoen gulden zijn gemoeid. Princen droste indertijd uit ons koloniale leger als voorloper op Amerikaanse deserteurs in Vietnam, nam de Indonesische nationaliteit aan en kwam zelfs in het parlement terecht. Hij reisde naar Mekka en kon zich dus hadji noemen. Hij wordt gerekend tot de Nasution-getrouwen in Djakarta. Het Britse persbureau Reuter wist echter te melden dat geen 80 maar 925 miljoen gulden met de plannen van Tien Suharto's circus waren gemoeid. Op 17 januari 1972 zag het leger zich dan ook genoodzaakt niet minder dan 15 studentenorganisaties te laten ontbinden, omdat het er naar uitzag dat zij opnieuw massaal tegen de staatscorruptie op hoog niveau zouden gaan demonstreren. Ook verbood het leger alle voorgenomen demonstraties en bijeenkomsten van studenten in dit verband. Tegelijkertijd maakte generaal Sumitri, plaatsvervangend opperbevelhebber van het ‘Commando voor vredesherstel’ in een toespraak bekend, dat het leger streng zou optreden tegen redacteuren
en kranten die ‘feiten verdraaiden en de openbare orde verstoorden’. Sumitri zei dat Suharto met kracht zou laten optreden tegen studenten die ‘op straat parlement zouden willen spelen’. De Cultuurhal, een ontmoetingsplaats voor studenten werd gesloten. Toen de wettige regering van president Sukarno door de subversieve generaals omver geworpen diende te worden stelde Suharto alles en alles in het werk om studenten op te jutten - in feite werden zij op grote schaal misleid - de straten juist te veranderen in massale anti-regeringspodia. Nu Suharto en de zijnen aan de beurt waren om onder vuur te worden genomen werden eenvoudig de mitrailleurs van patronen voorzien. De Nieuwe Rotterdamse Courant wijdde opnieuw aandacht in een artikel van P. van Gastel aan de slepende kwestie van gedetineerden in Indonesië. ‘Niemand weet vandaag de dag hoeveel Indonesiërs er zijn opgepakt wegens hun aandeel, of hun vermoedelijke aandeel in de linkse revolte van 1965. Er zijn schattingen geweest die tot 150.000 en meer kwamen, maar ze kunnen niet worden gecontroleerd, omdat er geen centraal punt is waar nauwekeurig boek wordt gehouden van deze zaak. Enig houvast bieden cijfers die begin vorig jaar werden gepubliceerd door Amnesty International, dat enkele mensen naar Indonesië had gestuurd om gegevens te verzamelen en dat daarbij ook gebruik maakte van mededelingen van hoge Indonesische functionarissen. Het rapport van Amnesty volgde de indeling die de Indonesiërs zelf hebben gemaakt, in drie categorieën. Categorie A zijn de gevallen waarvan men hoopt de schuld juridisch te kunnen vaststellen. Groep B omvat mensen die mentaal en politiek sterk verwant waren met linkse groeperingen, maar van wie de schuld niet te bewijzen valt. Groep C zijn mensen die min of meer sterk onder verdenking staan maar tot de lichte gevallen worden gerekend. Volgens de gegevens van Amnesty International was de verdeling eind 1970 als volgt: Groep A: 5.000, Groep B: 10.000, Groep C: 3040.000. Amnesty voegde er een groep X aan toe van nog eens 30.000, namelijk dekmensen die sinds 1965 zijn aangehouden en wier aantal nog steeds groeit, gelezen de berichten over telkens weer voorkomende arrestaties. Indonesische cijfers bevestigen de aantallen voor de categorieën A en B. Van de 5000 van groep A zijn er de afgelopen zes jaar ongeveer 200 berecht (met een aantal doodvonnissen als resultaat en voor zover bekend ongeveer zeven executies). Er wordt gewerkt aan een uitbreiding van de rechterlijke macht om de berechting te bespoedigen, maar er is twijfel of al deze zaken werkelijk zullen kunnen worden behandeld, onder andere omdat het verzamelen van bewijsmateriaal met het verlopen van de tijd steeds
moeilijker wordt. De 10.000 man van categorie B zijn nu allen geconcentreerd op het eiland Boeroe, waar hun “rehabilitatie” ter hand wordt genomen. Ze beoefenen landbouw en ander produktief werk, onder omstandigheden die de Indonesische procureur-generaal zelf “verre van ideaal” heeft genoemd. Ze leven in een ongeveer twintig kleine nederzettingen in vrijwel volledig isolement. Hun vrouwen en kinderen hebben ze nog niet over mogen laten komen. Volgens de procureur-generaal wil 75 pct van de vrouwen dat ook niet. Het toekomstige lot van deze mensen - onder wie ongeveer 600 intellectuelen - vormt een vraag waar niemand antwoord op weet. Categorie C blijft onoverzichtelijk. In augustus 1971 heette het dat ze niet meer dan 6.000 mensen omvatte, maar diverse verklaringen van de procureur-generaal en ook van de president kwamen neer op ongeveer 22.000. De vrijlating is ook onduidelijk. Volgens een bericht van oktober werden op Sumatra 17.000 mensen vrijgelaten, volgens de nieuwjaarsrede van de president worden nu 22.000 man vrijgelaten. Samen zouden dat de 40.000 gevallen van categorie C kunnen zijn die in vroegere ramingen werden genoemd, maar het kan ook zijn dat de 17.000 man van Sumatra zijn inbegrepen in de 22.000 die president Suharto noemde. Hoe het aantal van 23.000 is samengesteld van de mensen die nog gedetineerd blijven, is niet na te gaan. Deze onduidelijkheid wordt toegeschreven aan het feit dat de detentie en vrijlating van verdachte personen in de eerste plaats een zaak is van lokale autoriteiten, die autonome bevoegdheden schijnen te hebben. Daarmee is nog niet het evidente wantrouwen verklaard dat de leiding van de republiek aan de dag legt tegenover politieke tegenstanders en politieke verdachten. Zij komt tot maatregelen die herinneren aan wat de Nederlandse koloniale leiders deden met Indonesische nationalisten - maatregelen die de Indonesiërs terecht hebben gekritiseerd. De vraag lijkt nu: is de tegenwoordige leiding van de Republiek in vergelijkbare mate een niet-koloniale dictatuur als het Nederlandse koloniale bewind destijds autoritair was? Die vraag is logisch omdat in onze kritiek op de miskenning door de Indonesische leiding van de mensenrechten van de gedetineerden, elementen zitten van de verontwaardiging waartoe de veiligheidsmaatregelen aanleiding gaven die de Nederlands-Indische leiding van vroeger heeft genomen tegenover nationalisten. Is het nu zo dat de nazaten van die nationalisten vergelijkbare fouten aan het maken zijn tegenover hun eigen van communisme verdachte landgenoten?’ Aldus een gedocumenteerd artikel in de nrc-Handelsblad van 7 januari 1972. Volgens navo-secretaris-generaal Luns, twijfelde de Atlantische Verdragsorganisatie steeds meer aan de Russische voornemens om tot serieuze onderhandelingen te komen betreffende wederzijdse en evenwichtige troepenverminderingen in Europa. De Italiaan Manlio Brosio zou hiervoor naar Moskou zijn gegaan, maar het Kremlin had nog altijd niet bekend gemaakt wanneer Brosio kon komen. ‘Ik zal niet verhelen dat wij teleurgesteld en in de war gebracht zijn door dit uitblijven van reacties. Als de andere kant nog niet gereed zou zijn om gedetailleerde procedurebesprekingen te beginnen, laten ze het dan zeggen. Dubbelzinnigheid is nergens goed voor,’ aldus Luns. Luns zette een vraagteken bij de Russische vlootexpansie over de hele wereld, als deze alleen maar zou dienen ter bescherming van het vaderland. Hij voegde daaraan toe dat het Westen niet wordt gerustgesteld door verklaringen van de Russische communistische partij, waarin het principe van vreedzaam naast elkaar bestaan wordt gerechtvaardigd, omdat het ‘de klassestrijd op alle niveaus ondersteunt’. Mr. Luns waarschuwde dat de politieke en militaire samenwerking binnen de eeg nooit zal mogen leiden tot een optreden van Europa buiten de navo om. ‘Europa zal ook in de toekomst de band met Amerika (de navo) nodig hebben om zijn veiligheid en onafhankelijkheid tegenover het Oostblok te kunnen garanderen.’ B. Lulofs meldde in De Telegraaf, dat de coördinator van de inlichtingen- en veiligheidsdiensten van ‘Den Haag’, de vice-admiraal b/d H. Bos, met pensioen zou gaan. ‘Wanneer de voortekenen niet bedriegen, dan is er, net als voor zijn geheimzinnige voorgangers, een hoge koninklijke onderscheiding voor hem weggelegd. Dat hoort er nu eenmaal bij. Wie in Den Haag maar lang genoeg op een ambtelijke stoel zit en zich niet te veel (ver)roert krijgt vroeg of laat wel het begeerde lint om de hals. Ook de vice-admiraal b/d.’ Journalist Lulofs voegde een opmerkelijk detail aan zijn artikel toe, ‘Het feit is namelijk, dat die buitenlandse inlichtingendienst, het apparaat waar (oud)minister mr. J.M.A.H. Luns zo verschrikkelijk veel profijt van heeft gehad tijdens de veelbesproken Nederlands-Indonesische conferenties in Genève en waaraan het o.a. te danken is dat Westelijk Nieuw-Guinea niet door Indonesische troepen werd overrompeld, staat te roesten. Militaire, politieke en economische inlichtingenbronnen die in een reeks van jaren zorgvuldig zijn opgebouwd en onderhouden drogen op. Er zijn kapitale bedragen in geïnvesteerd. Het lijkt weggegooid geld. Daar komt bij, dat door het ontbreken van goede informaties aan Nederlandse kant, andere westerse landen er steeds minder voor voelen hun gegevens met deze dienst van de vice-admiraal b/d uit te wisselen. Ook al lopen zijn medewerkers alle cocktail-parties van de Haagse ambassades plat. De ambassadecocktail - trefpunt voor zovele waardevolle eerste buitenlandse contacten - is tegenwoordig voor de Nederlandse inlichtingenman niet anders meer dan een behoedzaam borreltje, een bitterballetje en een belegen babbeltje. Hij hoort er weinig nieuws meer. Hij heeft zelf niets te bieden in dit wereldje waar alleen de ene dienst de andere waard is. Kenmerkend voor de gang van zaken bij de buitenlandse inlichtingendienst zijn de begrotingscijfers. Op de post “geheime uitgaven” - het geld waarmee inlichtingenbronnen worden betaald en nieuwe “operaties” opgezet - zijn de laatste jaren tonnen “bespaard”. D.w.z. niet besteed. De personeels- en bureaukosten zijn in dezelfde periode met evenzovele tonnen gestegen. Het betekent dat meer mensen minder werk zijn gaan doen. Deze grap kost bijna twee miljoen gulden per jaar. Het is het kostbaarste lachertje van Den Haag,’ aldus Lulofs. Zou vriend Bos b.d. nog een afschrift van het vermeende telegram van Sukarno aan zijn delegatie in Genève beschikbaar hebben voor een commissie van onderzoek uit de Tweede Kamer? Wat bedoelde De Telegraaf, met dat de inlichtingendienst bij de Conferentie van Genève in 1955-1956 zodanig zou zijn opgetreden, dat Irian-Barat niet door Indonesische troepen werd overrompeld?’ Mij dunkt, het is voornamelijk aan het optreden van Indonesische para's, mariniers, vloot- en luchtmacht onderdelen bij Nieuw-Guinea te danken, dat Den Haag uiteindelijk door de knieën moest gaan. Of, zoals De Telegraaf meent te weten, beraamde het Indonesische leger in 1955-1956 reeds een onverhoedse aanval op Nieuw-Guinea? Want als men in 1956 reeds in Den Haag zou geweten hebben dat Sukarno zijn beleid over een militaire boeg ging gooien, is het nog onbegrijpelijker dat de regering en Luns aan diplomatieke steun van Amerika (en geen militaire steun) waarde hechtten. Misschien kletste De Telegraaf de traditie getrouw maar in de ruimte, al blijven dit aspecten aan de Nieuw-Guinea-zaak die om een definitief antwoord vragen. ‘De vasthoudendheid waarmee navo-secretaris-generaal Luns tijdens zijn besprekingen in Engeland weer heeft aangedrongen op verhoging van de militaire uitgaven maakt opnieuw duidelijk dat de Westeuropese regeringen erg weinig voelen - om het zwak uit te drukken - voor de verplichtingen die ze onder druk van Washington op zich hebben geno-men. Op de navo-raad van december 1971 werd onder Amerikaanse druk besloten de militaire uitgaven van de Eurogroep met een miljard dollar te verhogen,’ zo schreef de commentator van het Russische partijdagblad Prawda vandaag. In de huidige sfeer van ontspanning hebben deze regeringen het steeds moeilijker van htm parlementen goedkeuring te krijgen voor aanvullende gelden voor militaire doeleinden. De volkeren van de Westeuropese landen geloven niet langer in de oude mythen van ‘het gevaar uit het Oosten. De westerse pers, aldus de Prawda, komt in toenemende mate tot de overtuiging dat het Atlantisch Bondgenootschap, in ieder geval in zijn huidige vorm, zichzelf heeft overleefd en nu als steun aan de reactie wordt gebruikt. navo-leiders en degenen die het militair-industriële complex beheersen zijn gealarmeerd door dergelijke gedachten, en door het streven van veel Westeuropese regeringen om eerst hun nationale belangen te verzekeren. Ze vrezen dat deze ontwikkelingen tot ondermijning van de Atlantische solidariteit leiden. De besprekingen van Luns in Londen geven reden om aan te nemen dat agressieve navo-kringen tijdens de navo-raad in mei nieuwe pogingen zullen ondernemen om de ontspanning in Europa te blokkeren, aldus de Prawda. (tass.) In het Londense Logboek van Henri van der Zee (De Telegraaf) kwamen de volgende passages voor: ‘Londen heeft een bezoek van navo-secretaris-generaal mr. J.M.A.H. Luns overleefd, of misschien moet ik zeggen: mr. Luns heeft een bezoek aan Londen overleefd. Het was zijn eerste officiële visite sinds hij op 1 oktober jl. zijn nieuwe functie aanvaardde en het had alle zwier en plechtigheid, die met een dergelijk bezoek samengaan. Een erewacht, martiale muziek, een bezoek aan de koningin en een lang gesprek met zijn oude vriend, Edward Heath. De Engelsen vinden het kennelijk nog niet genoeg voor hun populaire gast. Vol enthousiasme vertelde mr. Luns mij, dat hij op 6 juni a.s. een eredoctoraat in de rechten te Oxford krijgt aangeboden, een zeer hoge eer, die maar voor weinig buitenlanders is weggelegd. De universiteit van Canterbury wil niet achterblijven en biedt hem in juli een eredoctoraat in de politieke wetenschappen aan. En dat terwijl hij al jaren geleden werd opgenomen in de “broederschap” van de Londense hogeschool voor economie, een nog al marxistisch gerichte instelling, waar men zich nu ongetwijfeld tweemaal zou bedenken alvorens een navo-secretaris op deze wijze te huldigen.’ Na een aantal andere onderwerpen besproken te hebben eindigde Van der Zee aldus: ‘Ik ben dit logboek met mr. Luns begonnen. Mag ik hem ook nog
even als “uitsmijter” gebruiken? Madame Tussaud, het wassen-beeldenmuseum heeft me laten weten dat volgens hun laatste opiniepeiling Luns nog steeds de populairste politicus is, gevolgd door De Gaulle en Willem Drees, die de tweede plaats moeten delen.’ Luns bracht een eerste officiële bezoek aan Den Haag, als secretaris-generaal van de navo. Hij gaf een persconferentie, samen met vriend Schmelzer, op het ministerie van Buitenlandse Zaken, bij welke gelegenheid ik mij ontiegelijk verbaasde over de koude-oorlogtoon van Luns. Ik behoor allerminst tot degenen, die op dit moment in de geschiedenis de navo opgedoekt, of de paraatheid van onze Atlantische familie van landen afgezwakt zou willen zien. Wel ben ik het volmaakt eens met James Reston die 5 augustus 1973 andermaal op de pijnlijke onzinnigheid wees dat de mensheid maar doorgaat om ook dit jaar weer 220 miljard dollars aan bewapening en legers uit te geven, terwijl de wereld schreeuwt om graan, zuivere lucht en meer kennis over ons zelf en de wijze waarop wij deze planeet zouden moeten hanteren om in leven te blijven. Maar zolang er geen wederzijdse, afdoende en passende maatregelen zijn overeengekomen, welke de defensie vooralsnog een tot een schadelijke en kwade noodzaak maken, zullen wij moeten doorgaan met datgene te doen wat noodzakelijk is om onze vrijheid te garanderen en bestendigen, ook militair. Iets heel anders is, of een figuur als mijnheer Luns stad en land zou moeten aftrekken - en hij spuit zijn koude-oorlogonzin waar hij die maar kwijt kan - om een gevoelige situatie die om een genuanceerde en subtiele aanpak vraagt, als een lompe ezel in een porseleinkast verder te vertragen, vertroebelen of verstieren. Stikker, Spaak, Brosio waren navo-secretarissen-generaal, die misschien minder populair en lollig op een Willem Duys-show debuteerden, maar waarvan men in ieder geval geen karikaturen in de pers zag verschijnen waarin betwijfeld werd of zij nog wel goed bij hun hoofd waren. De 600 miljoen burgers van de Atlantische Verdragsgemeenschap hebben er recht op dat een diplomaat en tacticus, die werkelijk op het internationale vlak zijn sporen heeft verdiend hun belangen in Brussel behartigt in plaats van een paljas, die lokaal gesproken slechts blunder op blunder of leugen op leugen op zijn staat van dienst heeft staan. De oude heer Drees kan er nu over spreken dat Oltmans en enkele opiniebladen ‘de jacht op Luns hebben geopend’. Wel meneer Drees, zolang niet is uitgezocht en vastgesteld tot op welke hoogte uw keuze, Joseph Luns als minister van Buitenlandse Zaken, koningin en vaderland bedonderd heeft, zoals hier thans in brede kring gerede twijfels over bestaan, zal de jacht en speurtocht doorgaan. Indien nodig tot het bittere einde. Biesheuvel, Schmelzer en Nelissen boden het echtpaar Luns in Hotel Wittebrug een feestdis aan, waarbij de oud-minister zijn voor-malige collega's onder meer op het hart drukte de banden met Amerika en Canada nimmer te verbreken. Een onafhankelijke Europese politiek met een aanvaardbare verdediging is volgens hem een volstrekte illusie. Geen van de landen in het Europa is bereid de defensie-uitgaven tot 8 of 10 percent op te schroeven, al zou dit zonder de Amerikaanse ‘paraplu’ nodig zijn. Finlandisatie of zelfs ‘satellisatie’ zou dan het einde zijn. ‘Moskou speurt, gesteund door een steeds toenemende maritieme en militaire macht, naar elke opening om onze posities te ondergraven of te ondermijnen. Willen wij ooit met de Russen over de Europese veiligheid kunnen onderhandelen, dan moet dit gebeuren vanuit een geloofwaardige defensieve krachtspositie. Dit betekent verhoging van de gezamenlijke defensie-inspanning,’ aldus mr. Luns aan de feestmaaltijd. In een toespraak tot de Deense Atlantische vereniging waarschuwde Joseph Luns, dat de navo niet mocht toelaten dat ‘in Europa langzaam maar zeker de “Pax Atlantica” wordt vervangen door een fundamenteel afwijkende en aanmerkelijk minder smakelijker “Pax Russica”.’ De teneur van Luns' waarschuwingen voor het rode gevaar deden voortdurend denken aan de tijd van het senator Joe McCarthyisme. Of aan de hooog bejaarde, oer-conservatieve senator James Eastland uit de zuidelijke staat Mississippi in de Verenigde Staten, die al jaren lang verkondigde een lijstje te hebben aangelegd van de 34 miljoen slachtoffers die het uitbreken van communisme in de wereld de laatste halve eeuw zou hebben opgeëist. Ik sta zeer ver van degenen die het rood-wit-blauw of oranje door rood, desnoods met hamer en sikkel, vervangen zouden willen zien. Waarmee ik allerminst wil zeggen, dat ik mij zelf conservatief of maar zelfs behoudend zou willen noemen, ‘omdat de zaak hier zo voortreffelijk zou lopen.’ Ik probeer echter met kracht oneerlijke paniekzaaiers te bestrijden, die in de époque van de koude oorlog hebben leren denken en die niet schijnen te beseffen, dat men in dit late uur in het voortbestaan van de mensheid als geheel aan zichzelf en zijn naasten verplicht is de aandacht te richten op détente, en vreedzame coëxistentie. Waakzame détente, en waakzame coëxistentie, maar geen gelul over grensschendingen van het koninkrijk Noorwegen, door de Sowjet-Unie, als deze niet hebben plaats gehad. Geen gelieg en gefantaseer door nerveuze, geagiteerde oud-ministers die al jaren geleden als directeur van Heineken naar Buenos Aires uitgevoerd hadden moeten worden. Misschien kan men Luns achteraf voor ‘diensten het koninkrijk bewezen’ een bungalowtje op de Azoren aanbieden als nationaal huldeblijk? Zo
doorgaan is in ieder geval een open invitatie tot nieuwe rampen en vernielingen in betrekkingen tussen landen, zoals die door Joseph Luns en aanhang zo uitermate grondig tussen Nederland en Indonesië werden aangericht. Bovendien, zoals Luns met zijn oneerlijke solistische gedoe onnodige gewapende schermutselingen in de jungles van Azië veroorzaakte, zo heeft hij nu de kans via het achterhouden en verdraaien van telegrammen en gesprekken of het verbranden van documenten, om de gevaarlijkste en best geoutilleerde legers van de wereld tegen elkaar in het geweer te brengen. Het zou hoogst onverantwoord zijn ook maar de geringste risico te nemen aangaande de betrouwbaarheid van de man die de voornaamste functie bij een van beide allianties bekleedt. Het kamerlid Nederhorst (pvda) deed tijdens het navo-debat in de Eerste Kamer een felle aanval op Luns, die ‘geen spoor van begrip scheen op te brengen voor de positie van een land als Griekenland in de navo.’ Nederhorst illustreerde zijn kritiek met citaten uit het officiële voorlichtingsblad van de navo. Daarin werd een terugblik geworpen op de toetreding van Griekenland in 1952. Met geen woord werd melding gemaakt van het optreden van het kolonelsregime. De mentaliteit die uit dit soort voorlichting blijkt, vormt de ondermijnende kracht van dit bondgenootschap, zo zei hij. Nederhorst stelde verder dat de geloofwaardigheid van de navo ernstige schade leed, omdat er regeringen in waren opgenomen die in strijd handelden met elementaire democratische vrijheden. Hij diende een motie in waarin de regering werd gevraagd de kwesties Griekenland en Portugal in de navo-Raad duidelijk aan de orde te stellen. Schmelzer ontraadde die motie natuurlijk. Daarmee raakte Schmelzer in het vaarwater van geachte afgevaardigde Van Riel, die juist vond dat Luns ‘moedig en realistisch’ sprak. ‘Voordat de regering dingen gaat afkeuren, moet zij wat dieper nadenken,’ zo zei de vvd-senator, eraan toevoegend dat ‘dit soort moraliseren ongeloofwaardig is.’ Over Portugal en Griekenland maakte senator Van Riel zich niet zoveel zorgen. ‘Over Denemarken en Noorwegen maak ik me heel wat ongeruster. Noorwegen heeft geweigerd atoombommen op te slaan. Wel in de navo, maar weigeren er iets voor te doen,’ achtte hij heel wat afkeurenswaardiger, aldus de politieke logica van deze moderne denker van liberalen huize. Rienk H. Kramer heeft over deze hang-ups bij de bewindsman in het weekblad Panorama zijn licht doen schijnen. Hij schreef, ‘wat voor Luns het protesteren tegen de Griekse en Portugese opvattingen over democratie en menselijke vrijheden moeilijker maakte, zijn
wat betreft Griekenland de persoonlijke vriendschappen in dat land. Zijn binding met Portugal ligt nog dichter bij huis: behalve de Nederlandse heeft dochter Corrie Luns ook de Portugese nationaliteit. Zij werd in Portugal geboren, toen haar vader daar in 1941 en 1942 als ambassadesecretaris werkte. Op het punt van Vietnam (waar Luns het hevigst tegenstribbelde en tenslotte de hele Kamer en een deel van het kabinet op zijn dak kreeg) liet Luns zich in zijn weifeling vooral leiden door het feit dat hij een peetzoon in Amerika heeft, die eerst als dienstplichtig soldaat naar Vietnam ging, toen nog zes maanden vrijwillig bijtekende en zijn lange peetoom uit Holland overstelpte “met alleen maar lof over het leger in Vietnam,” zoals Luns zelf zegt.’ Siebe van der Zee meldde vandaag in de nrc-Handelsblad, dat secretaris-generaal van de navo, Joseph Luns op een persconferentie bij de opening van de navo-ministerraad in de Westduitse hoofdstad had gewaarschuwd voor te groot optimisme bij het streven naar vrede en ontspanning. Hij wees er op, ‘dat de Sowjet-Unie continu haar strijdkrachten uitbouwt. Bovendien hebben woorden in Oost en West niet altijd dezelfde betekenis,’ aldus Luns, die verder pleitte voor ‘een harmonieuze samenwerking’, binnen de navo. ‘Dat is de betrouwbaarste garantie voor onze veiligheid.’ En zo kabbelde Luns' kruistocht tegen optimisme ten aanzien van een Europese veiligheidsconferentie en een mogelijk daaruit voortvloeiende algehele ontwapening tussen Oost en West rustig verder. Al moet men constateren, dat ná de reis van Nixon naar Moskou, of Brezhnev naar Washington, onze landgenoot navo-secretaris-generaal minder heftig in deze richting te keer gaat. Er wordt door Washington vrij onafgebroken over zijn schouder meegekeken. Hoe zou Luns, die Nixon eens een zegen voor de wereld, Amerika en Europa noemde, nu, in 1973, over zijn idool op het Witte Huis denken? Of spreken wij er maar niet meer over omdat brave Joseph er ook hier erbarmelijk naast heeft gezeten? De Telegraaf heeft een gedeelte van de taak van paniekzaken in versneld tempo overgenomen. J.G. Heitink maakte in juli-augustus 1973 een reisje langs Europese hoofdsteden om Luns' ongerustheid wat betreft de ‘onzekere toekomst van de navo’ bevestigd te krijgen. Bij hun Camp-David en San-Clemente tapgesprekken van juni 1973 zouden partijleider Brezhnev en president Nixon namelijk afgesproken hebben dat geen van beide landen ooit als eerste atoomwapens zou gebruiken. Volgens Heitink was zodoende in navo-kringen grote ongerustheid ontstaan of de in Amerika gemaakte afspraken ook voor tactische kleine kernwapens van de Verenigde Staten in Europa zouden gelden. Deze zijn immers bedoeld om de ongelijkheid in con
ventionele, niet-atomaire wapens tussen de navo en het Warschaupact te compenseren. Nixon schijnt mondeling wel enige garanties aan de navo in deze richting te hebben willen geven, maar duidelijkheid en waterdichte afspraken bestaan hier niet over. Luns heeft thans genoeg ervaring met ‘concrete afspraken’ en ‘toezeggingen’ van Amerikanen, die niet op papier werden vastgelegd of nooit werden gedaan. Hij is dus buitengewoon verontrust. In navo verband kan hij minder gemakkelijk kwijt te verklaren dat de Amerikaanse president hem beloften deed die nooit werden gedaan, dan in Den Haag. Heitink kreeg in Londen te horen, dat indien eens een snelle en massale inzet van tactische kernwapens in Europa nodig zou kunnen zijn, Moskou de V.S. zou kunnen dreigen met zware strategische lange afstand wapens gericht op het Amerikaanse grondgebied zelf, indien men Europa de vrije hand zou geven deze wapens op het Russische grondgebied af te vuren. Vandaar dus de ongerustheid in navo kringen, aldus deze De Telegraaf reportage. Intussen meldde het blad Sovjet-Rusland op 17 juli 1972 op de valreep, dat Luns wel eens een struikelblok achter de schermen bij de komende Europese topconferenties zou kunnen blijken te zijn, omdat hij ‘een spaak in het wiel der geschiedenis bleef steken.’ Dit zou overigens niet Luns' eerste dwarsligger blijken te zijn, zoals wij, Nederlanders hier langzamerhand over kunnen meepraten. Het Sowjet-blad meende, dat ondanks pogingen van degenen die het normalisatie-proces in de betrekkingen tussen landen probeerden te verstoren, toch positieve ontwikkelingen in Europa van de grond waren gekomen. Bij een Amerikaans opinieonderzoek onder boeren op het Indonesische platteland kwam vast te staan dat sultan Hamengku Buwono ix aan de top stond als populairste man in Indonesië. Suharto ontkwam er niet aan: de sultan zou dan ook vice-president worden bij de zogenaamde ‘verkiezingen’ van 1972. Als op een na meest populaire leider werd generaal-majoor Witono, de militair commandant van West-Java aangewezen. Suharto zelf kwam pas op de derde plaats. Deze weinig opzienbarende uitslag veroorzaakte toch nog aanzienlijke deining in de Indonesische hoofdstad. Volgens een anp-bericht van heden heeft de Amsterdamse officier van justitie mr. J.J. Abspoel een gerechtelijk vooronderzoek gelast inzake de mogelijke schending van de nieuwe Wet op de PrivacyDeze wet kwam tot stand als reactie op de foto die indertijd door de bosjes van kasteel Drakesteijn door fotograaf John de Rooij was genomen van prinses Beatrix, hand in hand met Claus von Amsberg. De wet werd in april 1971 van kracht waardoor ik de eerste Nederlander zou zijn die er een beroep op zou doen. door het dagblad De Telegraaf met het nemen van foto's in mijn woning en het
daaraan verbinden van een uitzonderlijk onsmakelijke landverraderlijke reportage. Eindelijk kwam er enig schot in een verzoek, dat vier maanden eerder werd ingediend. ‘Er hebben “positieve veranderingen” plaatsgehad tussen de Sowjet-Unie en de drie Benelux-landen.’ Dit schreef het Sowjet-regeringsblad Izwestia naar aanleiding van het bezoek van de Russische minister van Buitenlandse Zaken Gromyko aan Den Haag, Brussel en Luxemburg, dat vandaag is begonnen. ‘De handelsbetrekkingen tussen de Sowjet-Unie en de Benelux worden gekenmerkt door een sfeer van goede wil. Deze verandering beperkt zich niet tot de sfeer van de economie, want men kan tegenwoordig spreken van de ontwikkeling van een veelvormige samenwerking. De betrekkingen tussen onze landen worden gebouwd op basis van eerbiediging van de belangen van de deelgenoot, gelijkheid en wederzijds profijt,’ aldus Izwestia. Minister Schmelzer bood zijn Sowjet-Russische collega Andrei Gromyko een diner aan, waarbij hij zei dat de verschillen in de sociale en politieke stelsels van de twee landen niet in de weg behoeven te staan aan verdere versteviging van de politieke, culturele en economische banden. ‘Wel menen wij,’ zei minister Schmelzer, ‘dat elke poging om muren te slopen die ons scheiden gedoemd zijn te mislukken als niet alle betrokken partijen van harte bereid zijn mee te werken. Met dit doel voor ogen is Nederland daarom bereid mee te werken aan de voorbereidende gesprekken over een Europese veiligheidsconferentie. In de hoop dat daaruit werkelijke ontspanning voort zal komen.’ Minister Gromyko zou gezellig thee drinken op Soestdijk. De nrc zette er een plaatje van in de krant en identificeerde Lavrov, de Sowjet-ambassadeur hierbij als ‘een tolk...’ De weg lag nu open voor een bezoek van prinses Beatrix en prins Claus in 1973 aan Rusland. Dit zou gepaard gaan met een klein schandaal door De Telegraaf in het leven geroepen over de vraag welke journalisten het prinselijk paar zouden begeleiden. De Volkskrant wees erop, dat premier Biesheuvel op 9 juni 1972 bij zijn wekelijks persconferentie had aangekondigd, deze week te zullen besluiten of er een onderzoek naar het beleid van Luns zou komen. Op de persconferentie van 16 juni konden geen mededelingen worden gedaan. Op 23 juni zweeg Biesheuvel opnieuw in alle talen. Op 30 juni deelde de premier mee dat het kabinet de zaak op 7 juli zou bespreken. Het studentenblad Propria Cures publiceerde een hoofdartikel schande en meende dat het tijd werd dat de regering ‘nu maar eens over de brug kwam’. Op 8 juli 1972: kabinet zit omhoog met erfenis van luns, aldus een driekoloms kop in De Volkskrant. Biesheuvel verklaarde dat vier ministers aan een brief werkten die ten antwoord van de regering aan de vaste kamercommissie voor Buitenlandse Zaken gezonden zou worden. De opstellers: Biesheuvel, Schmelzer, De Brauw en Geertsema. Fijn stel!Het was natuurlijk uitgesloten dat deze heren, die al die jaren niet tegen de bluf van Joseph Luns hadden opgedurfd, thans anders zouden handelen. Vandaag ontmoette ik Aurelio Peccei, voorzitter van de Club van Rome hier op de internationale luchthaven. Ik diende een voorstel in een boek met interviews samen te stellen over de problematiek in het Rapport van de Club van Rome, Grenzen aan de groei, zoals dit door het Massachusetts Institute of Technology in Cambridge, Massachusetts was uitgevoerd. Overleg met Jan Buis van Bruna Uitgeversmaatschappij te Utrecht. Snelle overeenstemming over de opzet van het te schrijven boek. Op 15 augustus 1972 een contract getekend. De maanden september, oktober, november en december 1972 waren bezet met het voorbereiden en opnemen van gesprekken met wetenschapsmensen en specialisten in tal van verschillende disciplines in Europa, Canada, de Verenigde Staten en Mexico. In totaal maakte ik voor dit boek onder meer drie lange transatlantische reizen, alle drie tot aan de Amerikaanse westkust toe. Onverwachts kwamen twee van Bung Karno's kinderen uit zijn eerste huwelijk met madame Fahmawati in Nederland: Sukmawati en Guru. Guru zou aan de Amsterdamse universiteit Indo-Iraanse volkeren en cultuurgeschiedenis gaan studeren. Sukma wilde vooral veel over haar
vader spreken, die zij alleen als jong meisje had gekend, en over wie zij nu, als 22-jarige jonge vrouw, het gevoel had veel te weinig werkelijk te weten. Een aantal weken hebben wij bijna dagelijks gesprekken gevoerd, waar ik zelf nieuwe gezichtspunten aan over hield. Ik kan weinig over deze ervaringen vermelden, omdat Sukma zich in Indonesië bevindt, waar de situatie in relatie tot oud-president Sukarno nog weinig is veranderd.Zie ook het portret van Bibeb in Vrij Nederland van 2 september 1972, dat gedeeltelijk tot stand kwam tijdens een weekend in Amsterdam, waar ik mevrouw Mead en Sukarno's kinderen samenbracht tijdens een ontvangst in mijn huis. Ook een hartelijke briefwisseling met madame Hartini moet hier verder onbesproken blijven, ook omdat zij een zuiver particulier karakter draagt en geheel buiten de huidige politieke ontwikkeling in Indonesië staat. Voor madame Dewi is de toestand, als lid van het voormalige Sukarno-gezin, gemakkelijker. Zij is ook nog Japanse en zij woont tenslotte nu permanent in Europa. ‘Het is noodzakelijk, dat onder de tegenwoordige omstandigheden de navo-landen een constant en niet een afnemend percentage van hun nationale inkomen aan veiligheid besteden. Standaardisatie van de wapenen zou de gemeenschappelijke defensie reeds belangrijk ten gunste komen en daardoor zouden de Europese landen een evenredig deel kunnen dragen van de defensielasten van hun eigen continent.’ Dit zei de secretaris-generaal van de navo Mr. J.M.A.H. Luns, gisteravond tijdens een bijeenkomst ter gelegenheid van het zestigjarig bestaan van de koninklijke vereniging ‘Het leger’ in Scheveningen. De graad van standaardisatie bij de Warschaupactlanden is volgens mr Luns praktisch volledig. Men zou kunnen zeggen, dat de meer dan 165 divisies van het Russische leger een extra verlengstuk hebben in de ongeveer 60 divisies van de overige Warschaupactlanden. Van deze 225 divisies zijn er 175 gevechtsklaar. Meer dan 80 percent van deze divisies staan tegenover de strijdkrachten van de navo-landen, terwijl 20 procent of 35 divisies zijn gestationeerd langs de Russisch-Chinese grens, aldus het persbureau anp. ‘Terwijl mr. J.M.A.H. Luns, secretaris-generaal van de navo, in een helikopter boven het strijdtoneel cirkelde en een honderdtal hoge navo-militairen samen met eventueel journalisten kleumend van de kou
toekeken, voerden 300 Nederlandse mariniers gistermiddag een geslaagde landing uit op de kust van Noord-Noorwegen. Zonder veel tegenstand - maar dat was ook niet de bedoeling - namen de mariniers het strand van de Solbergfjord, 300 km ten noorden van Tromsö, in en verdwenen in de heuvels. Onder de mariniers waren er acht die de dag tevoren aan de verdrinkingsdood ontsnapten, toen de Britse helikopter waar zij inzaten, na het opstijgen van het schip Albion in de ijskoude zee stortte. De grootste navo-oefening aller tijden “Strong Express” heeft tegelijk de grootste concentratie van Sowjet-schepen in de Noordatlantische oceaan teweeggebracht die marinespecialisten ooit hebben gezien. Ruim vijftig schepen die normaal in de haven van Moermansk liggen en zelfs enkele eenheden van de Sowjet-Middellandse-Zeevloot zijn gesignaleerd in het gebied tussen Noorwegen en Groenland waar de oefening wordt gehouden. Verder varen dicht bij de Noorse kust dertien spionageschepen. De aanwezigheid van de Russen speelt evenals die van de “internationale pers” een belangrijke rol bij de oefening “Strong Express”. Publiciteit bij deze oefening heeft topprioriteit gekregen op bevel van de hoogste politieke leiding. De bedoeling is namelijk, aan de vooravond van de eerste voorbereidingen tot de Europese veiligheidsconferentie de Sowjet-Unie nog eens goed duidelijk te maken dat uitbreiding van de Russische invloedssfeer met militaire middelen, ook als het gaat om de uiterste flank van het navo-gebied, niet zal worden geduld en onmiddellijke actie van de gehele navo tot gevolg zal hebben,’ aldus een klassieke koude-oorlogsreportage in De Telegraaf. Suharto verhoogde de prijs op het hoofd van S.A. Sofian, de leider van de pki guerrilla's op Kalimantan van éen miljoen tot drie miljoen roepia's. Tal van incidenten wezen op een toenemende guerilla-activiteit op het voormalige Borneo gericht op de omverwerping van het Suharto-regime door de G30S/pki-beweging.G30S (Gerakan September Tiga Puluh) is de Indonesische afkorting voor de 30 september 1965 beweging van kolonel Untung. Bijvoorbeeld, de stad Pontianak, en de kleinere dorpen Mempawah, Pemangkat, Tebas, Sambas en Singkawang ontwaakten op 25 mei 1972 om muren, telefoonpalen en bomen volgeplakt te vinden met G30S/pki-pamfletten.G30S (Gerakan September Tiga Puluh) is de Indonesische afkorting voor de 30 september 1965 beweging van kolonel Untung. Zelfs had de pki-guerilla in het district Pontianak boven de grootste moskee van de stad de rode vlag met hamer en sikkel gehesen. Kolonel Wahab Uzir, de plaatselijke commandant zou hebben verklaard dat Sofian het brein achter deze acties zou zijn. Het blad Tempo in Djakarta maakte pas op 30 september 1972 van deze gebeurtenissen melding. Volgens de kolonel waren zowel de Sowjet-Unie als China bij de ondergrondse strijd tegen de regering betrokken. Ook een inlichtingenofficier, kolonel Sugijono zou schuldig zijn bevonden. Het blad
Kompas meldde dat generaal Sumitro had toegegeven, dat verscheidene hoge officieren in het district West-Kalimantan waren gearresteerd. Opnieuw waarschuwde Luns in een gesprek met Fred Sanders van De Telegraaf, dat ook al zouden in 1973 grote spectaculaire ontwapeningsconferenties tussen Oost en West worden gehouden, hij als secretaris-generaal van de navo niet al te optimistisch was over de kansen voor een werkelijk succes. Vooral een eenzijdige vermindering van de defensie-inspanning aan navo-zijde kan het mogelijke succes van de onderhandelingen in gevaar brengen. ‘Ook in dit verband is het noodzakelijk dat de geallieerde defensie niet verder wordt verzwakt. Want als dat proces doorgaat, zal de Sowjet-Unie in het geheel geen belang meer hebben bij wederzijdse ontwapening. De vermindering van onze defensie-inspanning reduceert de kansen op verdere ontspanning in Europa tot nul.’ ‘Uit inlichtingen uit diplomatieke bron blijkt ook dat de Russen alleen hebben ingestemd met de ontwapeningsbesprekingen omdat de navo die als voorwaarde had gesteld voor deelname aan de Europese Veiligheidsconferentie. Aan die laatste bijeenkomst, waar wellicht economische voordelen voor de Sowjet-Unie zijn te behalen, hecht het Kremlin veel meer belang. De militaire situatie in ons deel van de wereld gaat er niet op vooruit, volgens de gegevens die de secretaris-generaal van de navo dagelijks op zijn bureau krijgt. Terwijl in het Westen de defensie-uitgaven onder politieke druk steeds verder dalen, blijft het Oostblok de defensie-inspanning opvoeren. Toch heeft de onlangs gehouden grote navo-oefening “Strong Express” wel een positief effect gehad. We wilden nagaan of de navo in staat zou zijn de noordflank (Noord-Noorwegen) in korte tijd zozeer te versterken, dat een eventuele agressor in grote moeilijkheden zou komen. Wat dat betreft is de oefening geslaagd. Met name het overwicht van de navo in de lucht lijkt gewaarborgd, vooral ook dank zij de Amerikaanse en Britse vliegkampschepen.’ De politieke toestand in Europa is er, nu Noorwegen buiten de eeg blijft, niet op vooruit gegaan. ‘Maar veel ernstiger zou het zijn geweest als ook de Denen het eeg-lidmaatschap hadden verworpen,’ aldus mr. Luns in dit gesprek met De Telegraaf. Het is met het gevraagde onderzoek van de Rijkscommissie voor Vaderlandse Geschiedenis onder het bewind-Biesheuvel slecht verlopen. Talloze malen heb ik persconferenties in Den Haag bijgewoond en Biesheuvel gevraagd of en wanneer hij een besluit dienaangaande zou nemen. Hij had steeds een ontwijkend antwoord. Soms deed hij mijn vraag en bagatelle af. Daarom heb ik hem eens privé geschreven, dat andere journalisten hem publiekelijk in zijn hemd zetten, wat mij een koud kunstje leek met zijn onzalige gezanik, maar dat een dergelijke handelwijze in het openbaar in strijd was met mijn opvattingen van wat wél en niet kon. Maar dat het mijns inziens wel droevig was gesteld met de democratie in Nederland, dat, wanneer een invloedrijke commissie uit het parlement om een wetenschappelijk onderzoek vroeg over een belangrijke periode uit de vaderlandse geschiedenis, hij, de open democraat Biesheuvel, er met de pet naar gooide en zich meende te kunnen permitteren om het verzoek te negeren. Aanvankelijk heeft de regering-Biesheuvel inderdaad een vaag advies gevraagd aan professor dr. F.W.N. Hugenholtz, van het Instituut voor de Vaderlandsche Geschiedenis in Utrecht. De heer Hugenholtz deelde mij telefonisch mee, dat de commissie zeker een dergelijk onderzoek zou kunnen uitvoeren, maar dat de regering zich bereid diende te verklaren alle betreffende stukken aan de commissie ter inzage te geven. De aarzeling van Biesheuvel om de documenten betreffende Nieuw-Guinea voor bestudering van de geschiedenis van die periode niet vrij te geven scheen op de Kafkaeske gedachte gebaseerd, dat de macht over het controleerbare in geheimhouding zou liggen. Maar geheimhouding voor hoe lang? Nam de Kamer het wetje van 25 jaar de portefeuilles gesloten houden aan, om er op toe te zien dat zij, die ook in het parlement mede verantwoordelijkheid hebben gedragen voor wat fout ging, te vrijwaren van critiek tot ná hun verscheiden? Dan zou het de hoogste tijd worden dat deze wet, waarbij 25 jaar geen geheime regeringsdocumenten openbaar gemaakt zouden mogen worden, bij acclamatie wordt ingetrokken. Het enige parlementslid dat een poot uitstak was de heer Van der Spek (psp) die op 27 september 1972 blijkbaar van mening was dat het getraineer van Biesheuvel lang genoeg had geduurd en daarom schriftelijke vragen aan de regering stelde. Vandaag, op 17 oktober 1972, acht en een halve maand nadat het verzoek door de commissie uit het parlement was gedaan, schreef de minister van Onderwijs en Wetenschappen - je moet het lef maar hebben - namens de regering-Biesheuvel, de onderstaande brief aan de voorzitter van de vaste commissie voor Buitenlandse Zaken, de heer Van der Stoel: ‘Op 1 februari 1972 heeft uw commissie zich in meerderheid uitgesproken voor een onderzoek naar de achtergronden van het Nieuw-Guinea-beleid 1949-1962, waarbij dan met name ook aandacht zou moeten worden besteed aan de Nederlands-Indonesische conferentie van 1955 en de houding van de Amerikaanse regering in de kwestie
Nieuw-Guinea. Na overleg met u heeft de Regering zich op deze wens van uw commissie beraden en o.a. ter zake het advies ingewonnen van de Rijkscommissie voor Vaderlandse Geschiedenis. Daarbij is gebleken dat bij een dergelijk onderzoek - nog afgezien van de wijze waarop de resultaten daarvan zouden worden vastgelegd: in een bronnenpublikatie of anderszins - wil het wetenschappelijk verantwoord zijn, de onderzoeker onbelemmerd toegang dient te krijgen tot alle documenten die zich bevinden in Nederlandse overheidsarchieven, hetzij van Nederlandse herkomst, inclusief de notulen van de Ministerraad, hetzij van buitenlandse origine. De Regering kan aan deze voorwaarden niet voldoen. Notulen van de Ministerraad die jonger zijn dan 25 jaar zijn niet toegankelijk, behoudens in het geval van een regeringsopdracht, naar aanleiding van gemeen overleg met de Staten-Generaal. Een besluit tot verkorting van de termijn van 25 jaar is in voorbereiding. Deze omstandigheid is in het onderhavige geval echter niet relevant, omdat de Regering met betrekking tot het onderzoek dat hier aan de orde is gesteld het bovendien bezwaarlijk acht, documenten van buitenlandse herkomst toegankelijk te stellen en recente stukken die de belangen raken van Indonesië c.q. aldaar woonachtige personen. Op grond van de bovenstaande overwegingen moet ik u berichten, dat een historisch-wetenschappelijk onderzoek als door uw commissie wordt voorgestaan niet te realiseren is en dat derhalve aan uw verzoek niet kan worden voldaan.’ De figuur, die dergelijke brieven schreef, zou 1 september 1973 vice-voorzitter van het Verbond van Nederlandse Ondernemingen (vno) worden, waarvan hij op 1 januari 1974 betaald voorzitter wordt. De Vakbeweging, het orgaan van het nvv, raamde, dat de benoeming tot ‘full-prof’ van het vno de heer Van Veen een jaarsalaris van een ton of 150.000 gulden zou gaan opleveren. In ieder geval stemde de vaste Kamercommissie voor Buitenlandse Zaken op 11 september 1973 met 11 tegen 7 stemmen om zich niet bij de kletsmeierige brief van deze meneer zonder meer neer te leggen. In een brief aan partijvoorzitter D. de Zeeuw heeft de secretaris-generaal van de navo, mr. Joseph Luns zijn lidmaatschap van de Katholieke Volkspartij opgezegd. Volgens Luns zou zijn huidige functie onverenigbaar zijn met het lidmaatschap van een politieke partij, welke dan ook. In de kvp-top is het bedankje van mr. Luns ingeslagen als een bom. De kvp-leiders hebben wel begrip voor Luns' redenering, maar zij vinden het tijdstip waarop hij bedankt - zes weken voor de verkiezingen van 29 november - hoogst ongelukkig. Zij vrezen, dat Luns' besluit de
kvp stemmen zal kosten. Mr. Luns heeft de kvp een afscheidscadeautje overgemaakt: een bedrag van vijfentwintig gulden voor het verkiezingsfonds. Tegen De Volkskrant zelf zei de 61-jarige politicus Luns: ‘U moet achter mijn besluit geen politieke redenen zoeken. Dan zou ik daar eerlijk voor uitkomen, nietwaar?’ Gepikeerd over Luns' toezending van 25 gulden gaf drs. Gribnau, directeur van het kvp-partijbureau aanvankelijk de opdracht Luns zijn girobiljet te retourneren. Het dagelijks bestuur bood op 27 oktober Luns hiervoor verontschuldigingen aan en deelde mee de gift van de oud-minister wel degelijk te willen accepteren. Een zoveelste onbenullig maar voor mij nadelig en onaangenaam incident deed zich in Club van Rome-verband voor in de Amerikaanse hoofdstad. Via eigen contacten was ik voor een lunch uitgenodigd in de bekende Cosmos Club door Gerald O. Barney, adviseur van de Executive Office van de President's Council on Environmental Quality op 22 november 1972. Andere genodigden: de heer Philander Claxton, speciale assistent van minister van Buitenlandse Zaken, William P. Rogers, Lincoln Gordon van het Woodrow Wilson Center for International Scholars, en indertijd president Kennedy's ambassadeur in Rio de Janeiro, alsmede Frank Potter, assistent van het congreslid John Dingell. De heren toonden indringende belangstelling voor mijn komende boek met interviews over de Club van Rome-problematiek, dat in het najaar van 1973 bij Putnam and Sons in New York gaat uitkomen. Het werd een plezierige en bijzonder nuttige bijeenkomst. Dezelfde avond werd ik door de heer Barney opgebeld. Hij had op een cocktailparty een tweede wetenschappelijke attaché van de Nederlandse ambassade, de heer Begemann ontmoet, die onmiddellijk de Witte Huis-medewerker had verzekerd: ‘Oltmans is geen man om te vertrouwen.’ Daarop, aldus Barney, had Begemann een lange tirade afgestoken over mijn bemoeiingen en anti-vaderlandse optreden in de kwestie Nieuw-Guinea in de jaren 1956-1962. Het was nu 1972! Andermaal richtte de nvj (Nederlandse Vereniging van Journalisten) een protestbrief, ditmaal tot de heer Schmelzer. Typerend voor deze gladde aal uit de Haagse Hofvijver kwam na enige tijd een verdraaid en nietszeggend antwoord, waarin Schmelzer namens Begemann ontkende dat deze laatste ooit de woorden ‘not to be trusted’ over mij zou hebben uitgesproken. Intussen ontwikkelde zich een nieuwe situatie, waarbij de prettige contacten met de heer Barney werden verbroken. Men zou eens moeten weten hoe ruim het ministerie van Buitenlandse Zaken bezaaid is met het genre kwallen als Begemann, die blijkbaar ongestraft hun diplomatieke status voor dit soort zwendel kunnen misbruiken, onder een goedkeurend knikje van een beneden-maatse figuur als Van Lynden, Nederlands ambassadeur in Washington D.C. Hij was tenslotte verantwoordelijk voor de poging van Begemann mijn contacten in Washington te verpesten. Dat ik van Schmelzer, die verantwoordelijk was voor Van Lynden, geen briefje met verontschuldigingen zou ontvangen, kon ik op mijn vingers natellen. Dat past immers helemaal in de Haagse sfeer. Maar Van Lynden zou als hij een fatsoenlijk ambtenaar was geweest zijn betreuren van het incident hebben moeten uitspreken. Niets daarvan. Wat wil je ook met een dergelijke collectie flapdrollen in de buitenlandse dienst. Om overigens van collega-journalisten in den vreemde - ik denk aan establishmentvrijers als Max Tak, Robert Kiek, Paul Sanders en Peter Schröder in New York - maar niet te spreken. Daarover zouden hoofdstukken te vullen zijn geweest. Uiteraard hierbij als steeds de niet-valseriken onder diplomaten en journalisten om het even, niet te nagesproken. De Journalist voegde aan de vermelding van het incident-Begemann toe: ‘Tenslotte schrijft minister Schmelzer, dat Oltmans alle bijstand van de ambassade gehad zou hebben bij dit en andere interviews, als hij zich tot die ambassade had gewend. Pollens, dát is pas dialectiek. Oltmans had die bijstand niet nodig. Hij had alléen geen behoefte aan tegenwerking van een ambtenaar, die zich buiten zijn rayon bewoog.’ Bij het afscheid van het oude jaar liet onze trouwe Luns De Telegraaf, ondanks dat hij nu in Brussel woonde, niet in de steek. Hij zou zijn troonrede als te doen gebruikelijk tegenover H.F. van Loon uitspreken. Het werd bij wijze van afwisseling, bij een zich steeds nauwer om hem heen sluitende warwinkel en ring van beschuldigingen en bewijzen, de hoogste tijd de speech over een andere boeg te gooien. MR. L.M.A.H. LUNS: verbijsterd over gebrek aan kennis over geschiedkundige waarheid, luidde de kop in De Telegraaf dit jaar. Je moet het lef maar hebben! Luns: ‘Ik sta verbijsterd over het volstrekte gebrek aan kennis van zaken en kennis aan de geschiedkundige waarheid bij een deel van onze jeugd. Door een groot gedeelte van de pers - waarbij ik graag De Telegraaf wil uitzonderen - wordt er ook van alles aan gedaan die ultra-linkse ideeën te verbreiden. Deze beïnvloeding wordt heel deskundig en met grote middelen aangepakt.’ Van Loon: ‘Er ontbreekt ook wel het een en ander aan de mentaliteit in het Westen?’ Luns: ‘Ja, het kan niet worden ontkend, dat in delen van het Westen - Nederland niet uitgezonderd - de intelligentsia en het onderwijzend personeel, zowel leraren als professoren, voor een groot deel ultra-linkse ideeën hebben en die in de hoofden van de jeugd inprenten.’ Van Loon: ‘Hoe waarderen onze bondgenoten het militaire potentieel van Nederland?’ Luns: ‘Men is het er unaniem over eens, dat dat een aantal jaren geleden veel beter was dan nu. Toen was de tenue en de haardracht van de Nederlandse troepen nog behoorlijk, er was een goede discipline en er werden geen soldatenmonden geduld. Ik ben wat ouder dan u, maar ik denk dikwijls aan de tijd die voorafging aan de muiterij op “De Zeven Provinciën” als ik zekere verschijnselen in de Nederlandse weermacht waarneem...’ Tenslotte was de secretaris-generaal nog bereid de geschiedenis in te gaan met een uitermate profetische uitspraak betreffende de Amerikaanse politiek, waarbij de westelijke wereld zich mocht feliciteren, ‘dat president Nixon met zo'n massieve meerderheid is herkozen en niet McGovern, deze even naïeve als gevaarlijke man! In het afgelopen jaar is de Amerikaanse diplomatie onder leiding van Nixon zeer in beweging geweest: denkt u maar aan de bezoeken aan Peking en Moskou en aan het feit dat Nixon Zuid-Vietnam letterlijk voor de militaire nederlaag heeft behoed en daardoor nu de weg naar een eervolle vrede heeft vrijgemaakt. Ook is het gelukkig voor ons dat Henry Kissinger Nixon's belangrijkste politieke adviseur is in het Witte Huis. Ik ken hem nog uit de tijd dat hij professor was in Harvard en adviseur van president Kennedy. Hij is een hoogst-intelligente, hoogst-gecultiveerde, zeer bezadigde, zich constructief opstellende man die Europa heel goed kent en zeer Europees denkt. Gelukkig voor ons...’ De Telegraaf noteerde bovendien in een kanttekening bij de troonrede van Luns, dat hij ondanks zijn benoeming op het navo-hoofdkwartier samen met prins Bernhard, Willem Duys, senator Van Riel en mr. G.B.J. Hiltermann tot de idolen van het Nederlandse volk gerekend mocht blijven! Deze collectie leek mij unfair jegens prins Bernhard, als inspecteur-generaal van de gewapende strijdkrachten. Het chapiter houden van nederland in Luns' herinneringen is al evenzeer tekenend. Luns is pro-Nederlands en blijft het, zegt hij. Hij wil daarbij niet over binnenlandse radicale groeperingen spreken, die meestal ‘heel slecht en uitermate eenzijdig op de hoogte zijn.’ Het langharig tuig is alleen maar ‘selectief verontwaardigd’. De behoudende Luns associeert Che Guevara met ‘het afbreken van eigen samenleving.’ Guevarra was voor Luns ‘een zeker communistisch bendehoofd, in Argentinië geboren, een oud-minister van Cuba, en in een derde land, Bolivia, moordend rondtrekkend.’Luns: Ik herinner mij, idem, pagina 246. Verderop achtte hij de ‘onkunde’ schrikbarend toegenomen. Hij constateerde namelijk: ‘dat er naast onvermogen om zich te informeren, ook wel degelijk onwil bestaat. Die onwil houd ik voor hoogst gevaarlijk. Men treft haar aan bij de omverwerpers.’Luns: Ik herinner mij, idem, pagina 249. Ik ben er zelf onschuldig aan, omdat ik als Nederlandse ingezetene van de Verenigde Staten nog nooit een stembiljet heb kunnen invullen, maar hoe kan iemand, die zo weinig op de hoogte was van historische waarheden, als een Che Guevara en diens werkelijke doelstellingen voor Cuba of Latijns-Amerika, hier zovele jaren met zoveel onzin als
hierboven door hemzelf verkondigd het hoogste lied op het gebied van de buitenlandse politiek hebben gezongen? Hoe heeft dat kunnen passeren? Voor mij is dat een onopgelost raadsel rond het Binnenhof. eis: een week voorwaardelijk: rechtszaak om telegraaf-foto, aldus De Telegraaf in een uitvoerige reportage op pagina drie over het proces tegen haar fotograaf dat gisteren in de Amsterdamse rechtbank werd gevoerd.Zie voor de tekst van het requisitoir van de officier van justitie, mr. Abspoel, een unicum in de jurisprudentie, omdat het hier de eerste maal was dat de Wet op de Privacy aan de praktijk werd getoetst, appendix XXV. In het stuk dook een vetgedrukte passage op, welke uiteindelijk mede aanleiding zou zijn tot het schrijven van dit boek op dit tijdstip. Er stond namelijk: ‘Oltmans was al jaren eerder, ten tijde van de kwestie Nieuw-Guinea, door onze bladen gesignaleerd als iemand, wiens handelingen in strijd moesten worden geacht met de Nederlandse belangen.’ Vijftien jaar lang was ik in De Telegraaf en haar dépendence het Nieuws van de Dag in miljoenen en miljoenen dagbladen, beroddeld en belasterd. Verdomd, de inkt van het vonnis was nog niet droog of het stond er weer. Ik ben toen in april begonnen deze reportage te schrijven. Nu werd het tijd de feiten op een rij te zetten. Daar kan dan tevens de commissie van onderzoek van de vaste commissie voor Buitenlandse Zaken uit het parlement haar voordeel mee doen. De Volkskrant wijdde een lange beschouwing van haar juridische medewerker, mr. G.J. Wolffensperger aan het feit, dat het eigenlijk belachelijk was, dat fotograaf Zonneveld was veroordeeld, terwijl de klacht tegen Goeman Borgesius, de verantwoordelijke hoofdredacteur van De Telegraaf nog niet in behandeling was genomen.De Volkskrant, 27 maart 1973. ‘Ik geloof dat het bijzonder jammer is, dat de officier van justitie in de eerste plaats een vervolging heeft ingesteld tegen Zonneveld persoonlijk. Daardoor heeft het hele geval nog meer het karakter gekregen van een persoonlijke ruzie tussen de heren Oltmans enerzijds en Hofland en Zonneveld anderzijds. En er was een alternatief: artikel 139 G van het wetboek van strafrecht stelt óok strafbaar degene die een foto, als bedoeld in het bovenaangehaalde artikel, openbaar maakt. De nu uitgesproken veroordeling houdt mijns inziens in dat ook De Telegraaf zich strafbaar heeft gedragen door de foto te publiceren. En dan begrijp ik niet waarom de officier, die kon kiezen tussen strafvervolging van degenen die het beleid bepalen waarin een dergelijke foto past, ofwel van iemand die alleen maar dat beleid uitvoert, voor het laatste heeft gekozen. Nu zal de officier niet staan te popelen om de verantwoordelijke personen bij een machtig dagblad te gaan vervolgen. Maar de veroordeling
van Zonneveld lijkt me wel degelijk een waarschuwing in te houden, dat ook zijn werkgever moet oppassen om bepaalde grenzen niet te overschrijden.’ Aldus Mr. Wolffensperger in De Volkskrant. De Waarheid reageerde op deze Volkskrant-beschouwing met een artikel, het popelen van een officier, waarin de vraag werd gesteld waarom het de kvp-krant verbaasde, dat de officier van justitie eigenlijk aarzelde om ‘verantwoordelijke personen bij een machtig dagblad te gaan vervolgen.’De Waarheid, 31 maart 1973. Ik moet zeggen, dat ik in dit verband bij diens pensionering de afscheidsrede van de president van de Amsterdamse rechtbank, mr. U.W.H. StheemanDe Volkskrant, 1 juni 1973. een merkwaardige verklaring vond. Hij zei ondermeer ernstig verontrust te zijn over de ‘verontreiniging van de rechtsfeer’, waaraan ‘een niet onbelangrijk deel van de pers zich steeds meer is schuldig gaan maken.’ De oud-president hoopte dat de rechterlijke macht in een tijd van mentale aftakeling de getrouwheid aan de wet zou weten staande te houden. ‘Nog meer verontrustend is het feit dat zo weinigen in de juridische wereld daartegen hun stem laten horen en dat de overheid die bedreiging van de rechtsstaat rustig, in ieder geval passief, blijft aanzien. Ik hoop dat onze leiders de wijsheid en de nodige moed zullen tonen die sfeer te zuiveren en zuiver te houden,’ aldus de heer Stheeman. Prima. Maar wat deed de Amsterdamse rechtbank in 1957, toen mr. J.C.S. Warendorf namens mij een klacht tegen De Telegraaf indiende wegens smaad en belediging? De officier van justitie noemde de stemming in Nederland ‘te anti-Indonesisch’ om De Telegraaf onder de gegeven omstandigheden te vervolgen! En wat deed de Amsterdamse rechtbank, toen De Telegraaf mij voor ‘Schaapherder van het Kremlin’ uitmaakte en mij met Sowjet-diplomaten tégen navo-chef Luns liet conspireren? Zij vervolgde de kleine man, de fotograaf in kwestie en durfde de verantwoordelijke hoofdredacteur niet aan te pakken. Had de heer Goeman Borgesius president Stheeman vertrouwelijk ingelicht dat De Telegraaf met de bvd had samengewerkt? Een informatie die journalist Hofland behalve mij ook aan de heren Spoor en Kuitenbouwer respectievelijk hoofdredacteur en juridisch medewerker van de nrc had doorgegeven? Alle records in lulligheid zou de Raad voor de journalistiek breken toen hij als antwoord op mijn klacht tegen de heren Zonneveld en Goeman Borgesius steldeZie uitspraak Raad voor de journalistiek, appendix XXVI. zoals ook eerder gemeld, dat aangezien de heren van De Telegraaf niet waren verschenen op de zitting van de Raad, dit college zich geen oordeel over het gepleegde vergrijp kon vormen. Dat is een daad van wanbeleid welke permanent op het conto van Enschede en de zijnen rust. Het type ‘rechter’ Enschede zal zich bij collega's Stheeman en Tonckens thuis voelen. Misschien ook wel bij Luns. God zal het weten. Maar met een uitspraak doen op basis van de statuten van de Raad voor de journalistiek, zoals dit ten tijde van de voorzitter Van Dullemen geschiedde, heeft Enschede's laffe flodder uiteraard weinig uitstaande. Enschede, en de hem die dag vergezellende journalisten, waaronder drs. J.M.M. van der Pluym, hoofdredacteur van De Volkskrant en drs. H.
W.M. van Run, hoofdredacteur van De Tijd, zijn het levende bewijs waarom Luns en De Telegraaf al jaren lang nagenoeg ongestoord en ongecorrigeerd hun milieuvervuilende rol bij het verontreinigen van de waarheidssfeer in het lieve vaderland hebben kunnen doorspelen. Op een internationaal congres, waaraan door niet minder dan 350 vooraanstaande politici uit de Verenigde Staten en Europa werd deelgenomen, verklaarde prins Bernhard in diens openingstoespraak, dat de dagen waarin de betrekkingen tussen Amerika en haar bondgenoten eenvoudig lagen voorbij waren. De prins constateerde een ‘zorgwekkende verslechtering’ in die betrekkingen. De ‘netelige situatie’, waarin de Europees-Amerikaanse betrekkingen verkeren, is - zo zei hij - het gevolg van drie factoren: De toenemende welvaart en het gevoel van een gemeenschappelijke Europese identiteit, die de houding van de Europeanen tegenover Amerika hebben veranderd. De ambivalente houding van veel Westeuropeanen tegen de afhankelijkheid van de Verenigde Staten op het terrein van de defensie-politiek. De neiging in Europa om financiële en economische problemen te scheiden van de moeilijkheden inzake de veiligheid, terwijl in Amerika het verlangen bestaat economische en politiek-militaire betrekkingen te koppelen. Deze drie tamelijk recente verschijnselen zijn, betoogde prins Bernhard, voorbeelden van een situatie, waarin de meeste problemen nog moeten worden opgelost. ‘Dit leidt tot een delicate fase in onze betrekkingen,’ aldus prins Bernhard. ‘Delicaat in die zin, dat van de oplossing van de belangrijkste bestaande problemen afhangt of we zullen leven in een samenhangend Westers stelsel of in een versplinterde wereld van elkaar beconcurrerende Atlantische landen.’ Er zijn uiteraard ook herkenningspunten in de ambivalente relatie Bernhard-Luns. Een ervan is van het onverdeelde enthousiasme voor een hecht Atlantisch bondgenootschap. Luns was dus eveneens van de partij en keerde terug naar zijn vaste anti-rode repertoire. Hij herhaalde zijn klemmende waarschuwingen, dat Rusland en de landen van het Warschau-pact hun militair vermogen bleven opvoeren tot ver boven de eisen van zuiver defensief belang. ‘Onze eigen defensieve capaciteit zal
van even wezenlijk belang blijven als altijd,’ aldus Luns. Hij verklaarde voorts, dat de defensieve betrekkingen tussen Amerika en Europa van een totaal andere orde zijn dan de financiële en economische relaties. ‘Voor West-Europa is in deze situatie geen alternatief. Onze defensie is het Atlantisch bondgenootschap en het Atlantisch partnerschap. Zonder dat is er geen defensie.’ Mr. Luns waarschuwde de Europeanen niet te vergeten, dat welvaart geen vervangingsmiddel is voor veiligheid. Terwijl in Amsterdam de Atlantici uit de necolim landen bijeen waren om de banden aan te sjorren in een zich meer en meer van het Westen losmakende wereld, werd in Amerika bekendgemaakt dat een speciale mammoet-delegatie van 54 personen onder leiding van William J. Bird, vice-president van Kaiser Industries Corporation naar Zuid-Vietnam, Laos, Thailand, Indonesië, de Filippijnen, Cambodja, Maleisië en Singapore was vertrokken om met fondsen ter waarde van 4,5 miljard dollars op zak mammoet-contracten op allerlei gebied te gaan afsluiten. Intussen werd uit Indonesië bericht, dat de sociale verschraling onverminderd voortduurde. Er dreigden thans voedseltekorten zoals het land sedert de onafhankelijkheidsverklaring in 1945 nog niet had gekend. Duizenden mensen, zowel op het dichtbevolkte Java als op afgelegen eilanden als Lombok waren reeds de hongerdood gestorven. Het dagblad Zaanstreek Typhoon meldde bijvoorbeeld, dat alhoewel Suharto ter gelegenheid van 17 augustus 1972 had verklaard, dat er maatregelen dienden te worden genomen om te voorkomen dat een te grote rijstproduktie de prijzen ten nadele van de boeren zou drukken, al spoedig vier weken later in september 1972 bleek, dat de generaal zijn verhaal in de verste verten niet waar kon maken. ‘Het is dan ook niet verwonderlijk dat hier en daar op Midden-, Oosten ook West-Java van tijd tot tijd geheime besprekingen van jonge intellectuelen en officieren werden gehouden. Op een van die besprekingen werd de vraag gesteld of de bimas-projecten, waarmee de regering de rijstproduktie heeft trachten te vergroten door gebruikmaking van de variëteit rijst en driemaal zoveel kunstmest dan normaal, wel voordelig voor het land en de boeren geweest zijn. Men kwam tot de conclusie dat die politiek eigenlijk alleen voor de buitenlandse leveranciers van de kunsmest voordelig was,’ aldus de Typhoon. In de Indonesische hoofdstad werd door de Nederlandse ambassadeur, de heer Hugo Scheltema bekendgemaakt, dat de regering in Den Haag erin had toegestemd Indonesië kopieën van documenten te verschaffen, die betrekking hadden op de strijd voor de onafhankelijkheid. Mohammed Hatta zou er eerder in april op hebben aangedrongen, dat de Nederlandse regering dergelijke historische documenten beschikbaar zou stellen. Inmiddels was een functionaris van het Indonesische Nationale Archief
naar Nederland vertrokken om van de beschikbare documenten inventaris te gaan opmaken. Ra, ra, hoe kan dat? De Kamercommissie van Buitenlandse Zaken werd door Biesheuvel Associates afgescheept onder verwijzing naar een bestaande wet, die voor 25 jaar de geheimhouding van dergelijke documenten moet garanderen, terwijl Indonesische navorsers van dezelfde regering toestemming kregen vrijelijk fotokopieën van deze geheime stukken te komen ophalen. In tegenwoordigheid van Aurelio Peccei, bood ik deze middag mijn boek met 75 interviews over de grenzen aan de groei tijdens een persconferentie in Nieuwspoort aan. Terwijl Indonesië de iggi (Inter-gouvernementele Groep voor Indonesië) landen, de rijke westerse club van geldschieters, plus Japan voor de periode 1973/1974 600 miljoen dollars aan niet-voedselhulp had gevraagd tijdens de alhier de afgelopen dagen gehouden vergadering, werd het Suharto-regime notabene 116,6 miljoen dollar meer toegezegd, dan het had gevraagd. Bovendien zouden de necolim mogendheden Suharto, als beloning voor diens pro-Amerikaanse politiek, het ad libitum laten leegroven van de archipel en het meedogenloos onderdrukken of uitmoorden van Indonesische marxisten, nog eens 160 miljoen dollar aan zogenaamde voedselhulp ontvangen. De Nederlandse bijdrage voor 1973/1974 zou 151 miljoen gulden bedragen: 81 miljoen als schenking en 70 miljoen als lening. Bovendien zou in de periode 1973/197415.000 ton graan worden geschonken. Dit is een schenking die ieder jaar automatisch schijnt te worden herhaald. In 1972 kwam er nog 10.000 ton rijst bij. Het ware te hopen, dat de nieuwe minister voor Ontwikkelingshulp, Pronk, eindelijk in tegenstelling tot kwalijke vergoelijkers als Udink, zal laten uitzoeken en tot op de draad, wat er werkelijk met onze hulp aan de junta in Djakarta gebeurt. Laat men het nooit vergeten, Indonesië is een land waar men op zeven manieren ‘ja’ weet te zeggen. Het zegt wel iets dat zelfs het necolim weekblad Time Magazine inmiddels heeft ontdekt, dat De Telegraaf een totale oorlog aan Jan Pronk heeft verklaard, zoals op 30 juli 1973 werd bericht. Time citeerde De Telegraaf, dat Pronk ‘een misleidende wever van sprookjes in de voetsporen van Leonid Brezhnev zou zijn.’ Wanneer De Telegraaf met dit soort lasterlijke beschuldigingen aan komt zetten, wel of niet begeleid door op strafbare wijze verkregen fotomateriaal, weet men uit welke hoek de wind waait. De verdedigers van misdadige generaals weten er
maar éen uitweg op: zwaaien met de rode vlag. Waarom? Omdat het er inderdaad naar uitziet, dat Pronk een streep gaat zetten door de rekening van de inderdaad goed geslaagde bedelpartijen van de Indonesische chef-leningen-sluiter professor Widjojo Nitisastro. De Telegraaf-bende vreest terecht, dat wanneer Den Haag eenmaal een dergelijk besluit zou nemen dit een teken aan de wand zou kunnen zijn voor andere zogenaamde rijke donorlanden, die Nixon's boy Suharto helpen financieren. Pas wanneer men de miljarden buitenlandse fondsen onder Suharto's achterste uit zou trekken zou het Indonesische volk een eerlijke kans krijgen een sociaal rechtvaardiger bewind te vestigen. In het weekblad Haagse Post verscheen een onthullend artikel van Bert Vuijsje over een avond met Luns in De Doelen waar de secretaris-generaal van de navo voor de jovd, de Jongeren Organisatie van de vvd zou spreken. Gezien de ervaringen in Maastricht enige maanden eerder, waar de binnenstad diende te worden afgezet, en overvalwagens op tal van plaatsen in stelling waren gebracht, terwijl tientallen politiemannen in uniform en in burger patrouilleerden om demonstraties bij een toespraak van mr. Luns te voorkomen, schreef Vuijsje, dat Luns zich in Groningen voorafgaand aan zijn lezing ‘als een opgejaagd dier verborgen hield in bistro La Coquille. Zover is het dus al gekomen: de hoogste dienaar van het (navo-)bondgenootschap, dat onze Vrijheid waarborgt moet zich verschuilen in eigen land,’ aldus de hp. Toch welde ook in dit homogeen-liberale jongerengezelschap een kritische discussie op, die Vuijsje alsvolgt beschreef: ‘Heeft het westen na W.O. ii ook niet het zijne aan het ontstaan van de koude oorlog bijgedragen, door vóor er een Warschau-pact was de navo op te richten en vóor de ddr bestond de Bondsrepubliek Duitsland te vormen?’ Informeert jovd-er Ton Verboom. Luns (gedecideerd): ‘Als men het westen íets kan verwijten, dan is het dat het te weinig voortvarend is geweest. De Sowjet-Unie heeft nooit de eenheid van Duitsland willen bevorderen, tenzij de eenheid onder hetzelfde regime.’ ‘Er is toch een Russisch voorstel geweest,’ interrumpeert Verboom, ‘om Duitsland éen neutrale staat te laten zijn indien West-Duitsland niet bij de navo zou gaan?’ Luns: ‘Dan moet u zich toch wel realiseren, dat dat in feite zou hebben betekend: een ontwapend Duitsland naast de ddr en de Sowjet-Unie.’ Verboom (verbijsterd): ‘Dan zou de ddr toch juist niet ontstaan zijn?’ Luns (nu pijlsnel ontwijkend): ‘Maar ik ben zo vrij u hier toch... ik heb er íets mee te maken gehad (hij heeft de lachers al op zijn hand)... te kunnen verzekeren dat hetzelfde als de Sowjet-Unie die voor álgemene en ábsolute ontwapening van alle atoomwapens is, maar die geen enkele vorm van controle op het eigen land aanvaardt. Het is altijd een kleine
“hitch” die maakt dat de façade niet zo fraai is als men op het eerste gezicht en ook op het tweede gezicht soms denkt,’ aldus de Haagse Post. Vuijsje vond dat Luns maar een tam speechje afstak in Groningen. ‘De disaffectie van een deel van de jeugd in een aantal landen van de navo heeft inderdaad een vrij bedenkelijke omvang aangenomen,’ is alles wat Luns in De Doelen voor het front van 110 noordelijke jovd-ers over deze problematiek kwijt wilde. Dat was een iets andere toon dan het incident op Schiphol waarbij hij demonstrerende jongeren tegen Luns' dubbelhartige politiek jegens Portugal en Griekenland voor ‘langharig tuig’ uitmaakte. Er was die dagen namelijk weer een nieuw schandaal aan Luns' waslijst van onhebbelijkheden en flap-uits toegevoegd. In een gesprek met Edo Brandt en Henk E. Janszen van De Telegraaf, op 4 mei 1973 over de gehele voorpagina gebracht als dankbare ‘rechtse’ aanval op de nieuwe ‘linkse’ premier, was de kop voortgekomen luns dodelijk bezorgd over toekomst van de kvp. ‘Hij hield gistermiddag op het Buitenhof zijn veerkrachtige tred in, om ons, zeer openhartig zijn mening te zeggen over de ontwikkelingen aan het vaderlandse politieke front,’ aldus Brandt en Janszen. ‘Zijn gezicht, dat zich altijd makkelijk in een lach plooit, stond nu strak, bijna verbeten. “Het gekke is, dat toen ik in 1971 naar de navo ging, ik heb gedacht: ik ben er uit, uit die Nederlandse politiek. Nu heb ik gemerkt dat dit niet zo is. Het laat je niet los. Vooral tijdens deze kabinetscrisis is er zoveel gebeurd, dat je je wel moet ergeren, dat je je wel zorgen moet maken. Ik zie het allemaal erg somber in.” Juist omdat mr. Luns heeft geprobeerd zich te distantiëren van het nationale politieke gedoe, zijn de woorden die hij nu uitspreekt, des te opmerkelijker. Uit alles blijkt dat de hele boel hem “tot hier” zit, dat hij zijn opgekropte ergernis niet langer voor zich wenst te houden. “Wat in die kvp gebeurt is allemaal erg triest. En het enge daarbij is dat de heren niet beseffen dat ze bezig zijn de kvp te laten verdwijnen. Een pact met de extreme Partij van de Arbeid van nu betekent onherroepelijk de ondergang voor de kvp. Bij de volgende verkiezingen, wanneer die ook mogen zijn, halen ze hoogstens 18 of 20 zetels.” De funeste ontwikkeling had volgens hem alleen voorkomen kunnen worden als er vaart was gezet achter de christendemocratische samenwerking. “Maar die lijkt nu ook wel van de baan.” Groot is zijn ergernis over allerlei “Nieuw-Linkse infiltraties” in de kvp. Hieraan wijt hij voor een belangrijk deel de verderfelijke koers die de kvp heeft ingeslagen. “Fractieleider Andriessen is echt wel een capabele man. Maar hij durft niet tegen zijn partijbestuur met die Nieuw-Linkser van een De Zeeuw aan het hoofd op te treden. En verder durft hij niet in te gaan tegen de vakbeweging. Ook is het natuurlijk triest voor de kvp dat ze geen eigen pers meer heeft. De dagen dat men werd gesteund door Volkskrant, De Tijd/Maasbode, De Gelderlander, zijn voorbij.” Zwaar tilt hij eveneens aan het gebrek aan politieke ruggegraat van confessionele politici. Hij acht het “onvoorstelbaar” dat men akkoord
gaat met een man als Gruijters (d'66) in het kabinet-Den Uyl. “Willen ze dan niet begrijpen dat het mensen als Gruijters alleen maar te doen is om de ondergang van de confessionele partijen?”, zo vroeg hij zich gistermiddag vertwijfeld af. De Partij van de Arbeid is voor hem momenteel niet meer dan een wolf in schaapsvacht: “Was die pvda nu maar zo als de spd van Willy Brandt. Dan hadden we tenminste te maken met een echte socialistische partij. Ik heb laatst Brandt gesproken en die liet duidelijk merken dat hij Den Uyl maar een ondermaatse figuur vindt. Brandt zei toen: ‘Ik begrijp die zusterpartij in Nederland niet met die polarisatie-ideeën, waardoor men zich isoleert.’ Ik heb toen geantwoord dat de pvda helemaal geen zusterpartij meer is van de spd. Het doel van de pvda een doorbraakpartij te worden, is volledig mislukt. Met de polarisatie, waarvoor men nu heeft gekozen, versterk je alleen maar de radicale tendensen. Anders zouden bekwame mensen als de Dreessen en de Bergers heus nog wel deel van die pvda uitmaken. Verder heb ik de heer Brandt uitgelegd, dat de Nederlandse liberale partij, de vvd, niet neo-fascistisch is, zoals sommige pvda'ers dat graag willen doen geloven. Er zijn talrijke vvd-wensen die ook in het program van de spd zijn terug te vinden.” Een zaak waarover hij met mensen van de pvda in toenemende mate overhoop ligt is - uiteraard - de defensie. Daarbij gaat het vooral om de kosten die moeten worden besteed voor het behoud van onze veiligheid. “Laatst zei mijn oude staatssecretaris Max van der Stoel, die nu minister van Buitenlandse Zaken zou moeten worden: Die uitgaven voor de defensie zijn onbetaalbaar.” Even knikte mr. Luns een paar buitenlanders minzaam toe, die een plaatje van hem schoten, alvorens hij verder ging: “Dat is gewoon niet waar. Als je kijkt wat een enorme vlucht de uitgaven voor onderwijs, ontwikkelingshulp, sociale voorzieningen, de afgelopen jaren hebben genomen, dan verdwijnt ‘defensie’ daarbij vergeleken in het niet. Die andere zaken zijn natuurlijk zeer belangrijk, maar is onze veiligheid dat dan niet?!” ’ aldus deze historisch boeiende reportage. Begrijpelijkerwijs ontstond over zoveel ondiplomatiek uit de school geklap van de secretaris-generaal van de navo bij elkaar grote verwarring en ontsteltenis in het gat der vertrouwelijke gesprekken en confidenties onder vier ogen van Nederland. De Telegraaf die een spannende primeur had gebracht werd de volgende dag gedwongen de inhoud ervan terug te nemen. ‘Ik heb geen interview gegeven,’ aldus Luns tegen Bert Vuijsje in Groningen. ‘Ik zou niet helemaal fris in mijn hoofd zijn als ik op zo'n delicaat moment in het publiek zulke dingen zou zeggen.’ De Telegraaf moest er zelfs aan toevoegen, dat wat betreft de kwalificaties van bondskanselier Brandt aan het adres van premier Den Uyl ‘dat deze verkeerd waren overgekomen.’ Het beroerde was dat wellicht niet alles ‘verkeerd’ was overgekomen en dat men zich met zorg moest afvragen, niet of de kvp in dodelijk gevaar verkeerde, maar of Luns wel werkelijk
goed bij zijn hoofd was. Het aantal vergissingen, niet voor publiciteit bedoelde mededelingen en confidenties, de verdraaide herinneringen inzake bedoelingen van buitenlandse staatshoofden, en noem maar op, deed mij althans aan Albert Camus' waarschuwing denken, dat liegen niet alleen onwaarheid spreken is, maar vooral meer zeggen dan waar is. Het katholieke ochtendblad Sinar Harapan meldde nieuwe arrestaties door de militaire bevelhebber van Midden-Java. Vijftien personen zouden zijn gearresteerd op verdenking betrokken te zijn geweest bij de wederoprichting van de door het Suharto-regime streng verboden Partai Kommunis Indonesia. Verder werd bekendgemaakt dat de regering ernaar streefde de sterkte van de strijdkrachten tegen 1978 terug te brengen van de huidige 300.000 man tot 200.000 man. Suharto zou zich tegen 1976, wanneer hij 55 jaar zal worden, geheel uit de militaire sector van zijn regering willen terugtrekken, om welke reden de strijdkrachten reeds thans een verjongingskuur zouden ondergaan. De meeste jonge officieren, die nu posten onmiddellijk onder de top gaan bezetten, zouden afgestudeerden van de Militaire Academie in Maglang (Midden-Java) zijn. De academie wordt geleid door luitenant-generaal Sarwo Wibowo, een vertrouweling van Suharto en diens medestander bij het onderdrukken van de pki en het afzetten van Bung Karno. Na benaderd te zijn door de Amsterdamse student in de chemie Ronald A. Gase (21) gaf ik deze avond een lezing in het Cleyn Teater in de studentenflat van Amsterdam Noord. Ik bracht de avond van 20.00 tot 23.30 uur met de studenten door. Vele onderwerpen, variërend van de Club van Rome tot het Nieuw-Guinea-beleid van Luns kwamen hierbij ter sprake. In de pauze konden de aanwezigen via een t.v.-toestel een interview van een bbc-verslaggever met minister Luns, door de vpro uitgezonden, volgen. Vooral hierna, gedurende de tweede helft van de avond ontspon zich een levendige discussie over het onderwerp Luns. In de toespraak die avond had ik mij uitgelaten in de zin van, dat het een moeizame zaak was vrijwel alléen of zonder extra hulp de met zorg uitgewiste sporen van Luns en diens makkers na te trekken. Gase nam die mededeling letterlijk op en stelde zich vrijwel onmiddellijk in verbinding met politici variërend van Willem Drees tot Van Roijen of Beel tot freule Wttewaall van Stoetwegen. In enkele weken tijd had deze jonge man enkele van onze voornaamste bekokstovers persoonlijk gesproken
en soms zelfs breidden de audiënties zich uit tot herhaalde bezoeken en een vrij uitvoerig volume correspondentie. Allereerst dient te worden opgemerkt, dat alle Haagse prominenten met uitzondering van Romme, en later ook Luns, navorser Gase ontvingen en dikwijls geen oninteressante mededelingen deden, al gebeurde dit steeds - en werd dit schriftelijk van te voren vastgelegd - in het grootst mogelijke geheim en vertrouwen. Toen sommige heren door kregen, dat Gase contacten met mij onderhield, ook over zijn gevoerde besprekingen, bekoelden sommigen van hen terwijl anderen, zoals Beel, hem onder druk zetten. Beel zei geen middel onbeproefd te zullen laten mededelingen die zouden uitlekken tegen te spreken of ongedaan te maken. Ook vriendin Liesbeth de Vries zette de jongeman onder druk om onder geen beding te bevorderen, dat waar hij zijn woord aan de heren had gegeven, via dit boek, confidenties aan hem gedaan, zouden uitlekken. De arme Gase zwabberde tussen overmoedige buien, waarin hij mij toestemming gaf in oktober alles te publiceren, omdat ook hij het een schandaal vond, dat dergelijke belangrijke zaken altijd achter de coulissen en onder strikte geheimhouding werden behandeld, tot weemoedige stemmingen van enig angst en beven, dat hij mogelijk door De Quay of Beel een proces aan de broek zou krijgen. Van de vele pagina's notities en confidenties die Gase in recordtempo verzamelde, heb ik slechts zéer enkele belangrijke opmerkingen in dit manuscript hier en daar verwerkt. Eén stuk, de inhoud van de brief van professor De Quay van 4 juli 1973 was gewoon te belangrijk om als verantwoordelijke journalist aan het pueriele kiekeboespelletje van een oud-premier van enige standing mee te doen. Wanneer de heer De Quay onomwonden stelt, dat Van Roijen hem meldde, dat er geen Amerikaanse steun te verwachten was, en Luns iedere keer, na later zou blijken, loog als hij uit de Verenigde Staten terugkwam, dat er wel steun inzake Nieuw-Guinea van Washington te verwachten was, dan heeft men hier zwartop-wit het conflict, dat ik sedert jaren probeer aan te tonen voor zich liggen. Het is toch een goedkoop schandaal dat ook een prestigieuze figuur als Beel zich blijft verschuilen achter strikte vertrouwelijkheid, terwijl niemand, letterlijk geen enkele volksvertegenwoordiger nog op de idee is gekomen hem bij zijn leven te ondervragen over zijn rol in het voormalige Indië. Op 19 december 1948 trok het Nederlandse leger bij de tweede politionele actie tegen de Republiek van Sukarno van leer. Wie gaf die order? De voormalige luitenant-generaal Van Mook noemde het ‘gekkenwerk’ en verdacht Beel ervan de oorlog op eigen houtje te zijn begonnen. Beel en generaal Spoor werkten nauw samen. Was Beel inderdaad onder invloed geraakt van de militairen? Waarom verklaarde Beel tegenover mij met opgezette borst, dat hij als trotse vaderlander, H.M. de Koningin de tweede politionele actie had aanbevolen, ‘om de Indonesiërs discipline bij te brengen!’ Hij kletst vandaag aan de dag nog, dat er maar een paar honderd militairen bij de actie waren gesneuveld, waar anders, als gevolg van Indonesisch terrorisme, duizenden doden zouden zijn gevallen. Beel vergeet, dat wanneer de Verenigde
Naties dit waanzinnige avontuur niet voor een tweede maal hadden stopgezet, ons land in het alang-alang van een Vietnamese lijdensweg terecht zou zijn gekomen. De gevolgen van een dergelijke ramp zouden nauwelijks te overzien zijn geweest. Een Nederlandse ambassadeur (Van Vredenburgh?) noemde Beel's besluit ‘waanzin’. David Anderson berichtte die dagen in 1948 in de New York Times, dat Beel verantwoordelijk was geweest voor het gekozen moment van de tweede oorlog tegen Indonesië. Ook zou op bevel van Beel verhinderd zijn dat neutrale militaire waarnemers naar het strijdtoneel mochten vertrekken. En misschien de minst te vergeven idioterie, namelijk dat Sukarno, Hatta en andere Republikeinse leiders opnieuw gevangen werden genomen en naar afgelegen plaatsen verbannen, scheen al evenzeer een ‘vondst’ van Beel te zijn geweest, onder verantwoordelijkheid van Drees uitgevoerd. Wanneer mr. J.J. Vis ons dan in de nrcnrc-Handelsblad van 30 juni 1972. er aan herinnert, dat Beel in 1972 ‘het machtige, invloedrijke vice-presidentschap van de Raad van State graag aan een jongere figuur overlaat,’ vraag ik voor de zoveelste keer, hoe heeft Beel al die jaren ongecontroleerd door de Haagse ritselaars in die deftige stoel met zijn op fiasco's gefundeerde kale kak kunnen zitten? ‘Met Beel zal waarschijnlijk ook een bepaalde mentaliteit verdwijnen,’ meldde Vis. ‘Misschien kun je zeggen, dat met Beel de laatste echte regent uit het landsbestuur heengaat - en dat is niet onaardig bedoeld.’ Voor mij heeft het koninkrijk een man als Beel altijd al kunnen missen als kiespijn, en dat is wél onaardig bedoeld. Beel, aldus Vis, was ‘ernstig en gesloten, minzaam en vooral hoog boven het volk.’ De ene keer dat ik de man ontmoette was hij niets van dat alles. 
Hij was misplaatst uit de hoogte, koel, berekenend, trots op zijn blunders in Indonesië, kortom een man die zich geïdentificeerd had met zijn misselijke rol in onze vaderlandse geschiedenis. Het ware te hopen dat met Beel ook het soort kletskoek journalisten als Vis uit de Hollandse ether zal verdwijnen, als denk vervuilende exponenten van een hoogst schadelijk vertragingsproces. Hoe werkt zo'n afscheidstirade over Beel? Krijgt Vis dan van hoofdredacteur Spoor of de heren Soetenhorst of Woltz opdracht een lief verhaaltje over de man te schrijven? Want het slaat werkelijk op niets wat ten afscheid over Beel in de nrc stond. Het zal mij een zorg zijn, wie de grootste rotzakken in de periode 1945-1962 zijn geweest bij het drama van Indië. Ik heb zelf het punt bereikt, dat ik er genoeg van heb door De Telegraaf en een aantal van deze heren te worden gekoeioneerd en voor landverrader uitgemaakt, terwijl zij zelf van A tot Z doorgelicht hadden behoren te worden, waarna zij beslist minder gelegenheid zouden hebben gekregen aan onze nationale weg te blijven timmeren dan nu het geval is geweest. Daarbij gaat het mij er absoluut niet om gelijk te krijgen. Dat heb ik al drie dubbel en dwars gehad. Ook voer ik tegen niemand een vendetta, zelfs niet tegen Luns. Ik geloof, dat het belangrijk is wanneer de feiten en de waarheid over deze zaken aan het licht zullen komen. Zij, die ons volgen kunnen bij een opening van zaken nu, him lering trekken en hun voordeel met de gemaakte fouten uit het verleden doen. Dat de Haagse topclub zich zelfs in mei en juni 1973 serieuze zor-gen over aan het daglicht komen van de waarheid maakte, bleek uit de gehaaste telefoongesprekken over en weer na ieder bezoek of iedere brief van Ronald A. Gase. De slimme regelaars bleven hun uiterste best doen om de fabeltjes zoveel mogelijk te synchroniseren. Gase zal zelf moeten beslissen wat hij over zijn ervaringen in Het gat van Nederland aan de media kwijt wil. Of misschien, kwijt durft. Zelf walg ik van de vertoning. In deze tijd zou het volk er voor moeten waken, de leiders te hebben die het verdient. Voor mij is de burger van Nederland daarvoor een te belangrijk en te waardevol mens om zijn lot door klootzakken te laten bepalen. Wie een zaal met jonge mensen inkijkt schaamt zich voor de toestand waarin wij de nationale zaak in de huidige toestand zouden moeten overhevelen. Wat een erfenis! Een failliete boedel van valse helden, valse reputaties, onware fabeltjes, onverdiende grootkruisen of onverdiende hoge posten, een gigantisch theater van verlakkerij en laag bij de gronds bedrog. Het kan niet anders, dan dat er geleidelijk aan meer en meer mensen zich deze onverkwikkelijke toestand bewust zullen worden met als resultaat, dat men meer en meer naar links of uiterst links zal zwaaien om nolens volens de behoudende, geprivilegieerde topkliek vroeg of laat efficiënt de nek om te draaien. Dit zal de route voor de toekomst zijn. Een culturele revolutie van sociale en geschiedkundige waarheden. Nadat Den Uyl's nieuwe premiersstoel wat warm was geworden, en vóor de vakanties aanvingen, leek het mij een geschikt moment bij een frisse politieke wind, zo werd gezegd, andermaal de regering en de vaste Kamercommissie van Buitenlandse Zaken te verzoeken een onderzoek naar het Nieuw-Guinea-beleid te doen instellen, en in het bijzonder navo-secretaris-generaal Joseph Luns ten lange leste onder de loep te nemen. Op een persconferentie in Nieuwspoort zette ik mijn beweegredenen uiteen en deed een aantal documenten ter ondersteuning van mijn verzoek onder collega's circuleren. ‘Nu vast staat, dat ex-minister Joseph Luns, secretaris-generaal van de navo onder valse voorwendselen, middels insubordinatie jegens het kabinet, langs de weg van leugens jegens president Sukarno en president Kennedy, de Nederlandse regering, het parlement en het gehele Nederlandse volk heeft bedonderd, en misleid, ben ik van mening dat het landsbelang gebiedend eist dat onverwijld een parlementaire enquêtecommissie zal worden ingesteld naar de gedragingen van de voormalige minister van Buitenlandse Zaken, dit mede gezien de uitermate belangrijke post welke de heer Luns momenteel in het belang van de gehele westerse wereld bekleedt,’ aldus mijn verklaring in Nieuwspoort. Den Uyl, van wie ik pertinent weet, dat hij de mening is toegedaan, als zovele Haagse confrères van verschillende politieke gezindten, dat Luns alles bij elkaar heeft gelogen, en die toen hij nog oppositieleider was mij hartelijk aanmoedigde via de pers te frapper frapper toujours, was nu maar zéer ten dele thuis. Vanuit het Catshuis liet hij het volgende weten: ‘Het is best mogelijk, dat Luns eenzijdige voorlichting heeft gegeven. Maar er zijn van de gesprekken die in die jaren zijn gevoerd geen notulen bewaard gebleven. Hoe zal men ooit kunnen vaststellen dat een onjuiste voorstelling van zaken is gegeven?’ Op de vraag of er een parlementaire enquête moest komen antwoordde hij aan de parlementaire redacteur van het Algemeen Dagblad: ‘Dat is een kwestie van de Kamer. Maar ik wens ze nu al graag alle sterkte.’ Dat is dan Den Uyl, de nieuwste hoop der natie! In een artikel, luns en oltmans stelde Igor Cornelissen vandaag in Vrij Nederland naast een commentaar op het verschijnen van Schmelzer's memoires, dat aan de hand van diens mededelingen omtrent Nieuw-Guinea en de rol van de Amerikanen in die affaire, ‘het gelijk van Oltmans' beweringen onomstotelijk was komen vast te staan.’ Cornelissen voegde er aan toe, ‘de man die regering, parlement en volk zo lang voorloog, is als “super Atlanticus” geroepen tot de hoogste post in het westerse bondgenootschap: dat van secretaris-generaal van de navo, die beweert over onze westerse vrijheden te waken. Een zeer onzeker, onveilig gevoel.’ In de rubriek dag in dag uit verzuchtte oud-premier Drees vandaag: ‘Van Oltmans is altijd alles te verwachten.’ Intussen bevestigde Drees toch aan collega K. Bastianen van de Volkskrant, dat Luns inderdaad nooit een stuk aan de premier had getoond, waarin Washington militaire steun inzake Nieuw-Guinea had toegezegd. Zowel Drees als Van Roijen hadden Ronald A. Gase bezworen nooit van een dergelijk stuk kennis genomen te hebben. Indien het stuk zou hebben bestaan hadden zij, noch de premier, noch de ambassadeur in Washington D.C. het ooit gezien. Hoe oneerlijk Drees de zaak van het zogenaamde telegram van Sukarno aan de Indonesische delegatie bij de Geneefse Conferentie in 1956 behandelde bleek andermaal. Naar buiten uit vermeed hij iedere zinswending of woordgebruik, dat later als vingerwijzend of beschuldigend voor Luns zou kunnen worden uitgelegd, terwijl hij binnenskamers, en dat weten wij thans zeker, geheel andere dingen zei. Bovendien wijzigde hij nog al eens van nuance, zoals Gase ook heeft kunnen constateren, zowel uit zijn ontmoetingen met de premier als uit diens talrijke brieven. Hoe kan het ook anders, ramp Luns was
een Drees vondst. Maar ook Luns was vanuit Brussel voortdurend telefonisch met de Haagse geschiedvervalsers verbonden en gezamenlijk werd aan de gecombineerde geschiedvervalsing verder gedokterd. Luns haastte zich danook in de nrc-Handelsblad via een medewerker te laten verklaren, ‘dat het allemaal oude koek was, waar de navo secretaris-generaal zijn kostbare en dure tijd niet aan wenste te verspillen.’ Richard Nixon zou met het Watergate schandaal op precies dezelfde manier proberen het Amerikaanse volk en het Congres voor de zoveelste maal met een kluitje in het riet te sturen. Of die vlieger ditmaal op blijft gaan lijkt mij onwaarschijnlijk. En zelfs al zouden de heren Nixon en Luns er voor het moment in slagen de zaak nog meer op de lange baan geschoven te krijgen, de dag komt dat zij radicaal door de mand zullen vallen en zullen worden ontluisterd, want de vervalsingen werden te amateuristisch en halfbakken verwezenlijkt om voor altijd verdoezeld te kunnen blijven. De nrc merkte naar aanleiding van mijn persconferentie in een hoofdredactioneel commentaar op, dat het logisch leek om de geschiedschrijving over de betrokken periode te doen plaats vinden ‘zolang nu nog een aantal belangrijke getuigen kunnen worden geraadpleegd. Daarbij zou zeker een onderzoek naar het beleid van de minister van Buitenlandse Zaken in de kwestie Nieuw-Guinea voorop kunnen staan. Als een dergelijk onderzoek niet wordt gevoerd, blijft men steken in het vruchteloze en verbitterde nietes-welletjes-spel, dat Oltmans en mr. Luns nu al geruime tijd opvoeren en dat tot niets leidt.’nrc-Handelsblad van 9 juni 1973. ‘Officieel weet ik van niets, maar men moet mij nageven dat ik een nadenkende Nederlander ben,’ zei secretaris-generaal Luns van de navo gisteren op een vraag of de Nederlandse minister Van der Stoel vandaag tijdens de navo-raad kritiek zou leveren op de ondemocratische regimes in Portugal en Griekenland, meldde Han J.A. Hansen in de Volkskrant. Sietze Bosgra van het Angola Comité vroeg, na eerst in schermutseling te zijn geweest met Deense veiligheidsagenten, op een persconferentie aan Luns hoe het mogelijk was dat Portugal Westduitse Fiat-straaljagers voor de strijd tegen vrijheidsstrijders in Afrika had kunnen inzetten. Luns: ‘De vraag over de Fiat-straaljagers moet u aan bondskanselier Willy Brandt stellen.’ Bosgra: ‘De navo is hoe dan ook door deze Fiat-leverantie bij de strijd in Afrika betrokken.’ Luns: ‘Volgende vraag.’ Dit deed mij denken aan een ontmoeting met de pers in het ministerie van Buitenlandse Zaken van 7 september 1966 toen een medewerker van het Parool de minister de volmaakt legitieme vraag stelde - Sukarno was toen nog steeds het staatshoofd van Indonesië - of er langzamerhand aan een staatsbezoek van Bung Karno aan Nederland werd gedacht. ‘Volgende vraag,’ antwoordde Luns ook toen à bout portant. Intussen herhaalde Luns vandaag in zijn openingstoespraak tot de vergaderende alliantie in Kopenhagen, dat de navo zich niet kon veroorloven ‘de enorme, nog steeds groeiende militaire macht van het Warschau-Pact over het hoofd te zien.’ ‘De navo kan daarom haar waakzaamheid niet laten verslappen, want zonder de verdedigingscapaciteit van de navo als afschrikmiddel kan er geen veiligheid en geen hoop op succesvolle onderhandelingen met het Oostblok zijn,’ aldus mr. Luns. Ook ter gelegenheid van het zilveren regerings jubileum van H.M. de Koningin vond Luns het noodzakelijk zijn licht op de vorstin in De Telegraaf te doen schijnen. Luns produceerde opnieuw de verrassendste beschouwingen. Over de redevoeringen van de koningin bij staatsbezoeken: ‘Ernstige meningsverschillen hebben zich over de tekst van dergelijke redevoeringen tussen Hare Majesteit en mij niet voorgedaan, alhoewel natuurlijk bepaalde passages weleens een accentverandering kregen.’ En dan: ‘Hare Majesteit gaat in haar denkwereld uit en is overtuigd van het fundamenteel goede in de mens. Van een hoogste ethische instelling. Ik, als nou ook weer niet al te onervaren minister, neig er dan vaak naar er wat genuanceerder over te denken.’ Wat deze kwast zich aanmatigde jegens de koningin te berde te brengen was in de verhouding staatshoofd-minister een nieuw chapiter in de historie, want in feite zei Luns: de koningin is in dit opzicht half zacht: ik, Luns, moet haar dan van tijd tot tijd bijsturen, omdat ik zo'n genuanceerd denkvermogen heb immers, geachte lezers van Nederland! Haast verloren tekende Hans Knoop in deze reportage van 5 september 1973 eveneens op, dat de prins, met wie Luns hartelijke contacten zegde te hebben, het Spaanse kamermeisje, Carmen, in Brussel een ‘gesigneerd fotootje’ ten geschenke had gegeven. Een voortreffelijke reportage - in de landelijke of provinciale pers, met uitzondering van de zuidelijke bladen als het Nieuwsblad van het Zuiden, het Eindhovens Dagblad, het Brabants Dagblad, enzovoorts, zou een dergelijk artikel niet te vinden zijn. In Propria Cures gaf Peter Hagtingius een overzicht van de Haagse rotzooi onder de titel beunhazen in de dessa, dat hij besloot met de opmerking, ‘het parlementair enquêterecht staat niet voor de grap in de grondwet’. Ook wees Hagtingius op een ander aan de pers en televisie ontgaan detail, met uitzondering van een artikel van Gerard van de Boomen
in de Nieuwe Linie: ‘Als het papiertje, dat kennelijk niemand behalve Luns ooit heeft gezien, al bestaat, dan zou het eindelijk eens boven water moeten komen.’ (Betreft Amerikaanse concrete toezeggingen van steun inzake Nieuw-Guinea, militair of anderszins.) ‘Luns,’ zo schreef Hagtingius, ‘is dezer dagen niet erg scheutig met het verstrekken van inlichtingen, maar ik weet dat hij tegenover een belangrijk man (jammer dat ik in deze bewogen dagen, waarin zo brutaal aan pc's betrouwbaarheid wordt getwijfeld, geen naam mag noemen) uitdrukkelijk heeft gezegd: “Ik kan u in het grootste vertrouwen vertellen dat de schriftelijke bevestiging van Amerikaanse steun in het archief van Buitenlandse Zaken zit.” ’ Hagtingius' ‘belangrijke man’, die ongenoemd moest blijven, zou wel eens een medewerker van de nos-rubriek Den Haag vandaag kunnen zijn. Deze belde Luns in Brussel namelijk na afloop van mijn persconferentie van 7 juni 1973 op. Na Luns' aanwijzing over een stuk in het bz-archief werd Van der Stoel, die nieuwe minister, gevraagd het document te laten boven komen. Waarom dit vervolgverhaal verder als een nachtkaars uit moest gaan zal de redactie van Den Haag vandaag beter weten dan ik, alhoewel men er op zou moeten wijzen dat naar alle waarschijnlijkheid men hier andermaal met een Lunsiaans bewijsstuk te maken had, te weten een memorandum van Luns aan Luns, dus een château en Espagne! Men moet er niet aan denken, dat deze lange meneer dergelijke fratsen ongecontroleerd in Brussel zou zitten uit te halen of wat dan de onontkoombare gevolgen van dit soort flessetrekkerij voor Europa en de wereld zouden kunnen zijn! Vandaag besloot de vaste Kamercommissie voor Buitenlandse Zaken andermaal, nu met een stemmenverhouding van 6 tegen 5 haar nieuw gekozen voorzitter Piet Dankert (pvda) contact te laten opnemen met mij om te onderzoeken of ik nieuwe feiten kon bieden over het Nederlandse Nieuw-Guinea-beleid, en meer in het bijzonder de rol die oud-minister Luns daarin heeft gespeeld. ‘Hoe Dankert contact opneemt met Oltmans, schriftelijk of mondeling, wordt aan hem zelf overgelaten,’ schreef de nrc-Handelsblad de volgende dag op pagina éen. Hierop ontving ik enige dagen later een door de griffier De Beaufort van de pvda opgestelde brief van de heer Dankert. Na éen en ander, zoals reeds uitgebreid in de pers vermeld, in een luttele zeven regels uiteen gezet te hebben, liet de heer Dankert er op volgen: ‘De commissie zou gaarne enig inzicht krijgen in de aard van de nieuwe gegevens, die u doen voorstellen om opnieuw een dergelijk verzoek te doen.’Zie Appendix XXVII. Zonder mij mee te delen, of hij dit inzicht tijdens een persoonlijk onderhoud, of schriftelijk wilde krijgen, of hoe hij zich dat gedacht had, zonder enige andere aanwijzing te geven zette hij zijn handtekening onder deze
weinig duidelijk brief. Of Dankert en De Beaufort mij eigenlijk contre coeur schreven was niet duidelijk. Dat ik uiteindelijk Dankert om nadere inlichtingen vroeg is te danken aan de bemiddeling van het kamerlid Van der Spek (psp), anders zou ik op deze brief in het geheel niet geantwoord hebben. Voor wie deze heren met hun opgestreken veren mij houden mag joost weten. Dat 'ik ‘opnieuw’ een verzoek tot de commissie richtte, was deels vanwege het binnenkomen van nieuwe informatie, maar meer nog, omdat diezelfde commissie zich via het oneerlijke gedoe van Biesheuvel c.s. in 1972 met een kluitje in het riet had laten sturen. Op de winst- en verliescijfers van de voornamelijk in de Derde Wereld florisserende Unilever zal Biesheuvel's ‘karakter-vastheid’ van weinig nadelige invloed zijn. De aandeelhouders behoeven zich deshalve niet verontrust te gevoelen. Biesheuvel blijft de meneer, die achter de Haagse coulissen Luns als een pest beschouwt, terwijl hij hem als hoge ome koste wat het koste zal zien te sauveren. Ware ik medewerker van de Groene, dan zou ik waarschijnlijk tot de conclusie zijn gekomen, dat juist omdat Biesheuvel van wanten weet bij het professioneel verdonkeremanen van gegevens het landsbelang en haar burgers betreffende, de Unilever top de goede man als adviseur in dienst had genomen. Op 11 september besloot de commissie tenslotte met 11 tegen 7 stemmen - zelfs ds 70 stemde op advies van Willem Drees senior vóor een onderzoek - om te komen tot een wetenschappelijk reconstrueren van de Nieuw-Guinea-affaire in de jaren 1949-1962. Piet Dankert zou contact opnemen met de ministers Van der Stoel (Buitenlandse Zaken) en Van Kemenade (Onderwijs en Wetenschappen) om na te gaan of de notulen van de ministerraad over die periode nu vrij zouden kunnen komen. Het accent zou komen te liggen, aldus deelde Dankert de wachtende pers na afloop mee, op precies de twee kwesties die ik sedert jaren had gesignaleerd, namelijk de Conferentie van Genève (en Luns' rol aldaar) en de kwestie van de Amerikaanse concrete beloften inzake Nieuw-Guinea (en Luns' rol in díe zaak). Op een vraag van een journalist van het anp antwoordde Dankert, dat gesteld kon worden dat ‘Willem Oltmans de zaak opnieuw had aangezwengeld’. Officieel benadrukte de voorzitter echter bij herhaling, dat de commissie tot het besluit was gekomen op basis van de brief van de heer Van Veen van 17 oktober 1972. Dit was onzin, want wanneer ik niet met een persconferentie en enige publiciteit de zaak op 6 juni 1973 opnieuw aan de orde had gesteld, zou iedereen het liefste wat Luns betreft voorgoed zijn ingeslapen. Hans Hoefnagels, hoofdredacteur van de Haagse Courant - reeds eerder in deze reportage gesignaleerd als iemand, die vrienden te hulp snelt (toen was het Anthonie C. Dake) en dan maar wat schrijft - kwam ditmaal Luns te hulp in een slim hoofdartikel waarin hij er zijn verbazing over uitsprak dat de Tweede-Kamercommissie zo maar was ingegaan op een beschuldiging van een gewoon Nederlands burger, Willem Oltmans.Zie Haagse Courant, 8 september 1973. Collega Hoefnagels deed dit nadat de heer De Koster, vvd-lid van de vaste Kamercommissie voor Buitenlandse Zaken en oud-rechterhand van Joseph, als diens buurman in Wassenaar een avondlijk bezoek had afge-stoken bij dr. Van Roijen. Ook was er contact met Drees geweest en men besloot mede op basis van een rapport dat Gase enkele Haagse heren vertrouwelijk had toegezonden een zet te doen: Hoefnagels zou een hoofdredactioneel artikel schrijven. Hier vindt men danook het gezamenlijke verweer van de heren in terug, waarbij Gase constateerde, dat hele zinnen uit zijn rapport waren overgenomen. Omdat Hoefnagels minder gedetailleerd op de hoogte was, legde hij geen werkelijk accent op de kwintessens ervan. Dulles verklaarde al in 1956, dat hij geen partij zou kiezen tussen Nederland en Indonesië inzake Nieuw-Guinea. Professor Arnold Wolfers heeft dat nog eens in dit boek benadrukt. Luns is de enige aan wie Dulles onder vier ogen iets anders zou hebben gezegd, want Dulles' medestanders, Walter S. Robertson, Marshall Green en Howard P. Jones verklaarden alle drie in deze reportage dat hun van een dergelijke toezegging van hun minister niets bekend was. Luns kon die toezegging van Dulles dan ook nooit op papier krijgen. Van Roijen stelde eerder reeds tegenover de student Ronald A. Gase, dat president Eisenhower zijn minister nooit zou hebben toegestaan een dergelijke belofte aan Luns te doen om niet de hele Derde Wereld op zijn dak te krijgen. Toen Herter de overleden Dulles opvolgde roerde Luns, volgens Hoefnagels in 1959 ‘om begrijpelijke redenen’ de kwestie Nieuw-Guinea maar liever niet aan. Luns had immers de ‘toezegging’ van wijlen Dulles al in zijn hoofd! Toen president Kennedy aan het roer kwam - en dit hebben alle Kennedy-medewerkers van enig belang verklaard: McGeorge Bundy, Schlesinger, Rostov (aan Hoefnagels zelf), Rusk (aan minister Stikker), Komer, Forestal, en noem maar op - werden in het 
geheel geen beloften aan Luns inzake Nieuw-Guinea verstrekt. Onze ambassadeur ter plaatse waarschuwde dienaangaande koningin en vaderland bij herhaling, zelfs in een nagenoeg voltallige ministerraad. Maar Luns sprak Van Roijen tegen en De Quay en consorten geloofden liever Luns. Luns loog letterlijk alsof het gedrukt stond. Soms zegt hij dat er een papier over deze zaak in het archief van Buitenlandse Zaken zit, maar niemand, Drees, De Quay, Van Roijen, geen enkele minister of diplomaat heeft het Dulles-document ooit gezien. Luns zegt ook dat hij had beloofd niet op oorlog te zullen aansturen. Maar in augustus 1961 landden de eerste Indonesische parachutisten op Nieuw-Guinea en Robert F. Kennedy arriveerde pas 22 februari 1962 in Den Haag. En ook toen nog stribbelde Luns met handen en voeten tegen. Iedereen, zelfs premier De Quay wist toen tenslotte zeker, dat er geen concrete Amerikaanse beloften bestonden, maar Luns ging ook na 22 februari 1962 door met zijn poot stijf te houden. Pas 15 augustus 1962 kwam er vrede. Hoefnagels maakt verder de griezelige vergissing, dat regering en parlement niet bereid zouden zijn geweest op basis van het oordeel van Van Roijen over de houding van de Kennedy's een koerswijziging op Nieuw-Guinea te accepteren. Van Roijen's missieven waren echter helemaal geen persoonlijk oordeel van de man. Van Roijen gaf keiharde feitelijke informatie door, die Luns opzettelijk tegensprak en verdraaide. Wat zeggen de heren diplomaten nu? Dat Luns gewoekerd zou hebben met het weinige dat hij had, om het zelfbeschikkingsrecht voor de Papoea's
te redden! Maar deze redding was zonder Amerikaanse militaire steun en druk op Sukarno niet mogelijk. Die steun was er niet en kwam niet en was er nooit geweest en zou nooit komen. En dan komt de Wassenaarse gemeente thans aanzetten met een vergelijking met Charles de Gaulle, die tégen de wil van het Franse volk meewerkte aan de onafhankelijkheid van Algerije. Maar zou het Nederlandse volk - of het parlement - tegen een overdracht van Nieuw-Guinea in 1958, 1960 of 1961 zijn geweest, wanneer Luns niet zou hebben geschermd met niet bestaande Amerikaanse concrete toezeggingen en het volk en parlement naar waarheid zouden zijn ingelicht geweest over de mogelijkheden? Van Roijen heeft geprobeerd de feiten aan Den Haag duidelijk te maken. Al had hij niet de moed het smerige spelletje van Luns publiekelijk aan de kaak te stellen. Wanneer men enerzijds de parlementariërs en regering valselijk voorlicht, om anderzijds te kunnen blijven volharden in het sarren van Indonesië en Sukarno, onder het mom de Papoea's te willen redden, dan kan Hoefnagels nu wel te elfder ure stellen dat Luns de geniale diplomaat was die zijn beleid in 1962 omgooide en daarom staatsrechtelijk niet in het beklaagdenbankje zou thuishoren, maar volgens mij heeft het hele Nieuw-Guinea-drama juist gedraaid om de diplomatieke verzinsels en ongecontroleerde, oncontroleerbare rapporten van Luns, waardoor land en parlement op basis van onware informatie uit de koker van Luns tot foute en vertraagde besluitvorming inzake Nieuw-Guinea is gekomen. Het resultaat van deze valse voorlichting heeft wel degelijk tot een derde militair conflict met de republiek Indonesië geleid, een schietpartij, die Luns juist altijd beloofd had à tout prix te zullen voorkomen. Luns hoeft helemaal niet in een beklaagdenbank. Wat hier slechts bevorderd wordt is dat Luns gedwongen zou worden zijn leugens over president Sukarno en president Kennedy en diens broer, onverwijld stop te zetten, dat zijn leugens inzake een aantal aspecten aan het Nieuw-Guinea-drama worden gerectificeerd, en dan mag men wat mij betreft deze secretaris-generaal van de navo met een bloemetje en een extra grootkruis met vervroegd pensioen zenden. Nederland en de wereld verdienen beter. Collega Paul van 't Veer liet in Het Parool zijn licht over de Luns-affaire schijnen ditmaal in een kolom getiteld: was luns te goeder trouw? Paul komt onder meer tot de conclusie bij de behandeling van zogenaamde Amerikaanse militaire garanties inzake Nieuw-Guinea. ‘Hier is beslist geen sprake meer van een beetje politiek en diplomatiek gedraai met woorden en teksten, maar van politieke lichtzinnigheid, die naar mijn mening op misleiding lijkt, maar die volgens mensen die mr. Luns persoonlijk beter kennen dan ik, toch eerder een
(nieuw) blijk is van politiek zelfbedrog.’ Opmerkelijk was dat in andere Parool edities het woord zelfbedrog door zelfbeklag werd vervangen. Ook Van 't Veer wordt nog altijd doodgewoon gecensureerd. Uiteraard zag Paul niet de zin van mijn verzoek tot een parlementaire enquêtecommissie in. Hij redeneerde aldus: Schmelzer, De Quay en de andere bij de zaak betrokken bonzen zullen Luns toch als puntje bij paaltje komt de hand boven het hoofd houden en ‘het her-vaststellen van de feiten is nauwelijks nog nodig.’ Tegen Ronald A. Gase verklaarde Van 't Veer overigens onomwonden, dat Luns naar zijn mening, niet te goeder trouw zoals Drees en consorten ons zo gaarne willen doen geloven, het koninkrijk opzettelijk heeft voorgelogen en bedrogen. Parool-lezers zullen nog wel een halve eeuw moeten wachten voor Paulus zulke meningen in zijn krant mag zetten!‘Paul van 't Veer was vroeger links,’ aldus oud-ambassadeur Zairin Zain, ‘tegenwoordig is hij rechts.’ (Gesprek, 19 augustus 1973.) Bericht in de rubriek ‘Terzijde’ van Vrij Nederland: ‘Maleis gezegde: Indië verloren, Oltmans geboren.’ Henri van der Zee berichtte in De Telegraaf dat minister Luns de gast was geweest van de Europese Atlantische groep. Hij sprak na een diner over het uitzicht op een verbetering in de Oost-Westverhouding. ‘Herhaaldelijk,’ aldus Van der Zee, ‘moest hij een zin tweemaal beginnen. Het was, zoals hij tenslotte opbiechtte te wijten aan een slaappil. “Ik had om halfvijf een barstende hoofdpijn en besloot een aspirientje te nemen,” zo vertelde hij, “in plaats daarvan slikte ik een slaappil.” De arts die hij daarna om advies vroeg, vertelde dat er maar éen oplossing was: doorpraten. “En dat doe ik dan ook maar,” aldus een laconieke navo-secretaris, die - zoals we ons nog wel herinneren - met doorpraten nooit veel moeite heeft gehad.’ Het ware te hopen dat de Sowjet-ciA geen dodelijk gif in Luns' pillenkastje zou weten te smokkelen door er het etiketje Aqua Selzer op te plakken. Onze populaire oud-minister zij een lang kommerloos leven beschoren, maar dan liever niet bij de top van de navo met 600 miljoen mensen in de westerse samenleving als proefkonijnen. Suharto zette zijn pseudo-processen tegen Sukarno-getrouwen acht jaren na de zogenaamde pk-staatsgreep van 1965 onverminderd voort. Nu stond de brigade-generaal van de politie, Sutarto, terecht op beschuldiging betrokken te zijn geweest bij ‘de coup van communisten’. Het merkwaardige is, dat de wereldpers im grossen Ganzen doodgewoon over een communistische staatsgreep in Indonesië blijft kletsen, terwijl er geen pki-coup is geweest! Vooral de Amerikaanse persbureaus en kranten, die in dit opzicht toonaangevend zijn, omdat andere media wegens gebrek aan fondsen voor eigen nieuwsgaring van informatie via deze bronnen veelal afhankelijk zijn, hebben de necolim terminologie klakkeloos overgenomen en als Pavloviaanse hondjes wordt deze onwaarheid aan de gebeurtenissen van 1 oktober 1965 verbonden en sedert jaren wereldwijd verspreid. Niet de pki maar de rechtse generaals voerden in Indonesië in 1965 een staatsgreep uit, die leidde tot het heengaan van Sukarno. Hoe plezierig de toestand in Indonesië thans is illustreerde een anekdote, die in Djakarta de ronde doet. Een man in een volle stadsbus sprak een medereizeger aan: ‘Sorry, meneer, is uw vader in het leger?’ ‘Neen,’ luidde het antwoord. ‘Is uw zoon in het leger?’ ‘Neen.’ ‘Is uw broer, uw oom of neef in het leger?’ ‘Neen!’ ‘Wilt u in dat geval dan, please, niet langer op mijn tenen staan?’ Vandaag zouden de Verenigde Staten hun agressie in Azië na twaalf jaren van unilaterale interventie en agressie officieel stopzetten. Eindelijk verhinderde het Congres een dazende president zijn oncontroleerbare ongecontroleerde oorlogsmisdaden in een ander werelddeel voort te zetten. Nooit eerder werden op een zo beperkt gebied zoveel bommen afgeworpen, 7,5 miljoen ton of een drievoud van de door de Amerikanen gebruikte explosieve kracht in de Tweede Wereldoorlog,Zie ook the air war in indo-china, met een voorwoord van Neil Sheehan: samengesteld door de Air War Study Group van Cornell University, Beacon Press, Boston, (1971). en nooit eerder werd door enig land een zo grove misdaad jegens een ander volk bedreven, een zodanige verwoesting aangericht, en vielen er zoveel miljoenen slachtoffers onder een burgerbevolking als in de landen van Indo-China. Voor deze reportage is het beëindigen van de Vietnamese oorlog in zoverre van belang, omdat de staatsgreep van pro-Amerikaanse generaals in Djakarta nodig werd althans in de ogen van de cia en mijnheer Johnson, omdat Bung Karno onverkort achter Noord-Vietnam, Norodom Sihanoek en Peking stond in het conflict om een Amerikaanse invloedssfeer in Zuidoost-Azië. Nadat de Engelsen, Fransen, Portugezen (in India althans) en de Nederlanders door het na-oorlogse Aziatische nationalisme waren verdreven stapten de Amerikanen in de schoenen van de traditionele imperialisten om hun kruistocht tegen het marxisme te beginnen. De ge-broeders Diem werden door de cia gevierendeeld om plaats te maken voor een cia marionet, Nguyen Van Thieu. Sukarno werd vervangen door legerchef Suharto. En prins Norodom Sihanoek zou naar Peking worden verjaagd, om als lokduif voor de Amerikanen mijnheer Lon Nol in Pnom Penh te kunnen installeren. Prompt danste de westerse pers de Amerikaanse vuurdans mee en brandmerkte het Cambodjaanse verzet, de Rode Khmer, als ‘rebellen’ of de ‘opstandelingen’, terwijl Lon Nol door Nixon per televisie het Amerikaanse volk werd aangesmeerd ‘als onze vriend en bondgenoot’. Niemand kwam schijnbaar op de idee, dat Sihanoek in Peking zat, zoals Wilhelmina in 1940 naar Londen uitweek, en Lon Nol niet anders was dan een laffe Quisling, een door de Amerikaanse agressors in Cambodja geplaatste gevolmachtigde. Zoals in Djakarta in 1965 ambassadeur Marshall Green als super cia en necolim agent werd geplaatst om de operatie van rechtse generaals tegen Sukarno namens Washington te begeleiden, zo zat het huidige Cambodja opgescheept met een figuur van een dergelijk allooi, ambassadeur Emory C. Swank. Deze heer Swank was in feite de hoofd-bendeleider, die vanuit zijn camouflerende ambassade, de operaties leidde. Hij werd daarbij open en bloot geassisteerd door een generaal John R.D. Cleland, een soldaat met marinierstraining, voor wie de New Republic waarschuwde, dat hij een echte havik, ‘een bombardeer-Hanoi-type’ was.The New Republic, 30 juni 1973, pagina's 9 en 10. De New York Times slaagde er zelfs in gesprekken tussen het Amerikaanse subversieve hoofdkwartier en de B-52 bombardiers af te luisteren, om zodoende te bewijzen dat de bombardementen rechtstreeks door Amerikanen werden gedirigeerd. Terwijl Nixon het Amerikaanse volk voor bleef liegen, dat alles wat door de Verenigde Staten in Cambodja werd verricht immers op uitdrukkelijk verzoek geschiedde van Cambodjaanse ‘bondgenoten’ als Lon Nol en aanhang. Het bloedende Chili kon ook meepraten over necolim interventie. In 1971 kon Nixon ambassadeur Edward Korry in Santiago vervangen, omdat notabene uit de beruchte itt-documenten die onder meer bij de Watergate-schandalen opnieuw boven zouden komen, kwam vast te staan dat deze Amerikaanse multinationale gigant in feite een verlengstuk van de cia was, en er miljoenen tegen aan had gegooid om te voorkomen dat Salvador Allende Gossens op democratische wijze tot president van Chili zou worden gekozen. Amerikanen zijn fel vóor vrije democratische verkiezingen, zoals iedereen in de wereld weet, mits zij vooral niet streven naar sociale en economische rechtvaardigheid, want dan gaan zij maar liever met corruptelingen als Thieu, of Suharto in zee. Twee weken voor de moord van het Chileense leger op de regering Allende waarschuwde het blad Ultima Hora al dat Nathaniel Davis, Nixon's nieuwe anti-Allende-ambassadeur in Chili, bezig was de stakingen van vrachtwagenchauffeurs te financieren in nauwe samenwerking met de cia, ten einde het land verder financieel en economisch lam te leggen en te ruïneren. Washington werd door de militaire verraders en hovelingen van het imperialisme en de cia 48 uur van te voren van de voorgenomen staatsgreep op de hoogte gebracht. Waarmee opnieuw was
aangetoond welke rampzalige rol de Amerikanen in Latijns-Amerika als elders in de wereld bleven spelen. Na de ondergang van Adolf Hitler is er jarenlang gefilosofeerd over de vraag hoe die ene dictator het hele Duitse volk van kwaad tot erger in zijn agressieve oorlogspolitiek heeft kunnen meeslepen. Eerst werd gezegd, dat het aan Hitler's medewerkers lag. Daarvan zijn er nu in Washington dan enige afgetreden, die bovendien de veelbetekenende bijnaam hadden verworven van de Witte Huis-nazi's. Alhoewel de types, die in de plaats van Nixon's verdreven staf zijn gekomen, zeker de bijnaam van super-nazi's zullen gaan verwerven. Generaal Haigh wordt aangenomen is even gevaarlijk zo niet gevaarlijker dan zijn door de Mafia geïnspireerde voorgangers. Hannah Arendt heeft er dan ook op gewezen dat Hitler en zijn omgeving boosaardigheid en leugens tot een dusdanige uitzonderlijke gemeenplaats en banaliteit hadden verheven, dat de sociale orde in nazi-Duitsland geleidelijk aan en welhaast onopgemerkt over de hele linie met dit soort oneerlijkheid en kwaadaardigheid werd geïnfiltreerd, zodat zelfs respectabele en weldenkende Duitsers er mee leerden leven. Zoals Mussolini een Italiaans leger op de weerloze bewoners van Abessinië losliet joegen de presidenten Johnson en Nixon honderdduizenden mensen de dood in, hetzij via de door Amerikaanse militairen uitgevoerde massamoord onder de boeren van Zuidoost-Azië, hetzij via plaatselijk geronselde Quislings, als Thieu, Suharto of Lon Nol, dit allemaal als indirect gevolg van kardinale denkfouten bij de bewindhebbers in Washington zelf. Zij meenden op basis van valse informatie, en denkbeelden die niets uitstaande hadden met de werkelijkheid van het nieuwe Azië, het recht te hebben in Washington te moeten bepalen welke de toekomst voor miljoenen Aziaten zou moeten zijn. Wat is het verschil met Hitler's drijfjacht om de Europese mens te dwingen aan de hand van een door de nationaal-socialisten uitgeschreven lexicon hun leven te herorganiseren? ‘Guernica, Guernica, Guernica!’ riep Vercors in Le Monde,Zie New York Times, 15 augustus 1973, hoofdartikel ‘The Prince and the Cherry Pit’. toen Nixon Kerstmis 1972 had uitgezocht om Hanoi plat te gooien. Waarbij moet worden aangetekend, dat H.M. de Koningin terzelfder tijd een kerstrede uitsprak waarin zelfs met geen enkel woord over het Rotterdam-symptoom in de hersens van onze grote leider en bondgenoot, Richard M. Nixon, werd gerept. De soms al te grote stilte in Westerse landen ten aanzien van wat Amerikanen van Chili tot Korea in de wereld aan het uithalen zijn, roept slechts de herinnering in leven van de doofstomme Duitse kuddes, die zich geleidelijk aan door een Nazi regime naar de slachtbank lieten drijven. Dat is ook wat ik bedoelde met dat onze ‘linkse premier’, Den Uyl, geen uur voorbij liet gaan, om Portugese nazi's in Mozambique via televisie te veroordelen, terwijl hij zich in doodse stilte hulde, toen Amerikaanse nazi's hun schandalige kalenderbombardementen tot 16 augustus 1973 
boven Cambodja voortzetten. Waarbij men in het navo-bondgenootschap mijns inziens helaas totaal veronachtzaamt, dat uiteindelijk het Amerikaanse wangedrag een alles behalve gezellig visitekaartje voor het gehele westerse bondgenootschap in de wereld genoemd mag worden. Of erger nog, de geschiedenis zal weinig zachtzinnig oordelen over politionele acties in Indonesië, of de Amerikaanse paci-ficatie oorlogen in Zuidoost Azië, met alles wat daar verband mee heeft gehouden, zoals de massaslachting van honderdduizenden Indonesiërs, of de massavernietiging van honderdduizenden Vietnamezen. Waarbij er bovendien op moet worden gewezen, dat ‘grote leiders’ als Luns en Nixon zich met hand en tand zijn blijven verzetten tegen wat Sukarno en Sihanoek al sinds jaren in Washington en Den Haag hebben proberen duidelijk te maken, namelijk dat het westerse optreden in Azië falikant averechts zou uitwerken en op den duur slechts de communistische invloed in deze ongetwijfeld strategische hoek van de aarde op alle niveaus zou doen toenemen. Een ontwikkeling die noch Sukarno, noch Sihanoek wenste. Het was juist Luns' Nieuw-Guinea-politiek, welke Indonesië recht in de armen van Moskou en Peking dreef, zoals ook generaal Nasution bij herhaling heeft laten weten in de hoop dat Den Haag haar botte koers zou laten varen. Sihanouk heeft terecht de Amerikanen de voornaamste promotoren van communisme in de wereld genoemd. Ook al verklaarde hij terzelfder tijd in een interview met de New York Times: ‘Ik besef zeer goed, dat als ik eens mijn nut voor de communistische zaak zal hebben opgesoupeerd, ook ik als een kersepit door de communisten zal worden uitgespuugd.’Zie New York Times, 15 augustus 1973, hoofdartikel ‘The Prince and the Cherry Pit’. Op 6 augustus 1973 reageerde prins Norodom Sihanoek nog uiterst scherp op een aanbod van de Indonesische minister van Buitenlandse Zaken, Adam Malik, om Indonesische bemiddeling in het conflict met Washington te aanvaarden. ‘Wij zullen nimmer toestaan,’ aldus het staatshoofd van Cambodja, ‘dat het Indonesië van Suharto, een berucht medeplichtige van het Amerikaanse imperialisme, zich in Cambodjaanse aangelegenheden mengt.’Zie De Telegraaf, 6 augustus 1973. Psychiater Hutschnecker meende dat een psychische Wassermantest ons zou vrijwaren van leiders als Nixon, Suharto of Luns. Maar verschuivingen van macht zijn wel eens vergeleken met het verplaatsen van stof van een deel van een kamer naar het andere. Het wordt er alleen maar stoffiger door. In de geschiedenis heeft men macht zien overgaan uit de handen van Louis xiv naar Robespierre, van keizer Wilhelm naar Hitler, van tsaar Nicolaas naar Stalin. Steeds weer dacht de massa, dat men nu een werkelijk eerlijke en rechtvaardige bewaker van het lot en toekomst van het volk had gevonden. Maar altijd weer keerde opnieuw de vraag terug: wie bewaakt de nieuwe bewakers van het lot en de toekomst van het volk? Thomas P. Szasz, een collega van Hutschnecker heeft er op gewezen dat gedragspsychologen en gedragsingenieurs van Pavlov tot Skinner zich hebben gebogen over het eeuwige dilemma dat macht corrumpeert en dat corruptelingen macht zoeken, dat geen enkele leider werkelijk kan worden vertrouwd en dat de prijs die op vrijheid staat de eeuwige waakzaamheid is. Volgens Szasz zal de keuze altijd dezelfde blijven, namelijk die tussen ‘nobele leugens’ en ‘verachtelijke waarheden’. Hij stelt dan ook de vraag: ‘Wij zullen een keuze moeten maken tussen goede, wijze en verlichte of geestelijk gezonde bewakers van ons lot en welzijn, of wij zullen moeten zorgen voor beveiliging om ons jegens onze bewakers te beschermen. Met andere woorden: wat zal doeltreffender onze waardigheid en vrijheid waarborgen: psychologische testen of een balance
of powers tussen elkaar beconcurrerende belangen, sociale instituten of politieke partijen? Wie zullen de burger beter beschermen tegen de gevaren die hem constant bedreigen van de zijde van hen die macht uitoefenen? Psychodynamische psychiaters? Of journalisten, rechters en politici van met elkaar in strijd gewikkelde groeperingen?’ aldus Szasz, professor in de psychiatrie aan het State University Hospital in Syracuse, in New York. Epicurus noemde Plato's aanhangers ‘Dionysokolakes’.Beyond good and evil, Friedrich Nietsche, Gateway Edition, Henry Regnery Company, Chicago (1955) pagina 7. Letterlijk betekende dit, vleiers van Dionysos. Maar het woord betekende nog iets anders, namelijk: acteurs, onoprechte mensen. Epicurus, de schoolmeester van Samos, zat zijn leven lang in een kleine tuin van Athene en schreef driehonderd boeken. Zoals Nietzsche opmerkte: ‘Het zou honderd jaren duren voor de Grieken zich realiseerden wie deze tuin-god eigenlijk was geweest!’ Niemand kan voorspellen, hoe lang het nog zal duren voor onze eigen volksbedriegers zullen zijn ontmaskerd, de werkelijk vaderland-getrouwen zullen zijn gerehabiliteerd en de juiste bewakers van ons lot en welzijn geen ‘ja-broers’ of vleiers, en geschiedvervalsers of onoprechte acteurs meer zullen zijn. Zal het honderd jaren duren? Of zal dit ideaal nooit kunnen worden bereikt?Een interessant werk over dit onderwerp schreef professor James D. Barber van de Duke Universiteit, Predicting performance in the White House. Prentice-Hall, Englewood Cliffs, New Jersey, 1973. Dan denk ik aan wat Nobelprijswinnaar Albert Szent-Györgyi mij eens zei: ‘Tot dusverre heeft de mensheid van zijn fouten geleerd. Zo leert tenslotte elke mens. Maar op het ogenblik kunnen wij niet meer van onze fouten leren, want als wij de fout van een kernoorlog 
begaan, betekent dat het einde van de mensheid.’ Geschiedvervalsers vergroten de kans op het begaan van de uiteindelijke fatale fout. Laten zij, die zich hiermee bezighouden nooit vergeten, wat Lenin eens tegen Maxim Gorki zei: ‘De geschiedenis gedraagt zich als een wrede schoonmoeder. Als zij terugslaat, doet zij dit op een nietsontziende wijze.’ H.A.M. Hoefnagels van de Haagse Courant had lucht gekregen van een rapport, dat door Ronald A. Gase was samengesteld over diens tour d'horizon langs oud-premiers en politici. Deze energieke student sprak in enkele maanden tijd de heren Drees, Beel, De Quay, Schermerhorn,
Schmelzer - Luns weigerde, omdat hij in verbinding met mij stond - en noem maar op. Door gebrek aan ervaring had de 22-jarige jongeman, die afstudeert in de chemie, een voorlopig rapport reeds naar enkele heren toegezonden, zo ook aan de voorzitter van de Vaste Kamer-commissie voor Buitenlandse Zaken, Piet Dankert. De commissie zou drie dagen later vergaderen, op 11 september. Hoefnagels had naarstig met een aantal betrokkenen getelefoneerd en wijdde een lap hoofdartikel van boven tot onder aan de pagina aan de affaire, waaruit bleek, dat hij noch de quintessens van het rapport-Gase, noch de achtergronden van de kwestie kende. De heer Hoefnagels heeft nooit in Indonesië contacten gehad, of Sukarno zelfs maar door een verrekijker gezien, omdat hij als buitenlands correspondent in Brussel en Bonn heeft gezeten, wat niet direct de doeltreffendste methode is om ook in bijvoorbeeld Amerikaanse diplomatieke kringen echt thuis te raken. Kortom: Hoefnagels brak vandaag een lans voor Luns, wat waarschijnlijk het genre abonnees dat de Haagse Courant trekt niet onwelgevallig was. Opzettelijk ging hij echter voorbij aan de delicate kwestie van de brief van oud premier De Quay van 4 juli 1973, waarin deze immers stelde, dat wat Luns en Van Roijen hem over de houding van Washington rapporteerden in flagrante strijd met elkaar was, en indien hij naar Van Roijen had geluisterd, die blijkbaar de waarheid sprak (want Luns loog) dan zou de kwestie Nieuw-Guinea éen jaar eerder opgelost zijn geweest en zou de strijd om het gebiedsdeel overbodig zijn geworden. De Vaste Kamer-commissie voor Buitenlandse Zaken besloot vanmiddag opnieuw - en thans met een meerderheid van 11 tegen 7 stemmen - op haar besluit de kwestie Nieuw-Guinea van 1949 tot en met 1962 te laten uitzoeken terug te komen. Piet Dankert zou contact opnemen met de ministers Van der Stoel en Van Kemenade. Een voorstel om dit onderzoek in de vorm van een parlementaire enquête te doen plaats vinden werd met 14 tegen 2 (psp en ppr) stemmen verworpen. Dankert gaf toe op een persconferentie, dat de affaire door mij opnieuw was aangezwengeld, maar anderzijds bleek, dat de leden van de commissie er op hadden aangedrongen, dat vooral uit geen enkele opmerking van de voorzitter diende te blijken, dat ik ook maar in de verste verten iets met de zaak te maken had. Stel je voor! De Vaste Kamer-commissie voor Buitenlandse Zaken liet zich vorig jaar door Biesheuvel en trawanten met een kluitje in het riet zenden en niemand was nog op de idee gekomen om bij de troonsbestijging van het team Den Uyl de zaak opnieuw aan de orde te stellen. Het is nog al niet niks wat er is gebeurd: achter houden van telegrammen, vervalsing van informatie, liegen over staatshoofden, onbeschoft gedrag in naam van het koninkrijk en dan nu op deze nato post zitten? Deze zomer werkte ik met Madame Dewi aan haar nieuwe boek ergens langs het meer van Genève. Hierbij toonde zij mij acht brieven van President Sukarno haar tijdens de eerste dagen van de staatsgreep van 1965 per koerier gezonden. Sukarno verbleef die dagen dus in paleis Bogor (van 2 tot 10 oktober): Dewi in haar Villa ‘Wisma Jaso’ in Djakarta. Mijns inziens wierpen deze brieven een nieuw en ander licht op de coup van 1965, die Bung Karno steeds als een conflict tussen rechtse en linkse generaals heeft gezien, terwijl de rechtse overwinnaars de wereld wilden doen geloven dat men met een communistische coup had te maken, hetgeen het bloedbad van 1965-1966 zou hebben gerechtvaardigd. Mij leek deze informatie belangrijk genoeg om reeds thans wereldkundig te maken en niet te wachten tot Dewi's boek gereed zou zijn. Mevrouw Sukarno bezit trouwens honderden brieven en telegrammen van de voormalige president, dus er is voldoende materiaal bewaard gebleven. Op 25 augustus 1973 kwam hoofdredacteur André Spoor van het nrc-Handelsblad naar Genève en ik legde tijdens een lunch contact tussen Madame Dewi en hem, op welk moment mijn bemoeiingen met de affaire eindigden. De heer Spoor bracht de brieven op 22 september 1973 groot opgemaakt in zijn krant, en het was dan ook gewoon belachelijk, dat een verondersteld ervaren journalist als Paul van 't Veer in Het Parool van 24 september, insinueerde, dat het nrc artikel door mij geschreven zou zijn. Zelfs de drukproef ervan had ik niet gezien, zoals ik had voorgesteld om fouten, als zou Bung Karno van Halim luchtmachtbasis naar Bogor zijn gevlogen, er uit te kunnen halen. Ook beschreef Van 't Veer mij en passant als ‘pleitbezorger en public relations officer’ van Sukarno in Nederland. Hij was echter zo vriendelijk de volgende dag in Het Parool te verklaren, dat hij nooit de bedoeling had gehad mij als betaald agent van Sukarno te omschrijven. Bij het ter perse gaan van dit boek zal Spoor op een golf van kritiek op de publicatie van Sukarno's brieven aan Dewi antwoorden, een stuk, dat voor dit boek te laat komt. Ik heb de brieven in verband met de staatsgreep van 1965 reeds uitvoerig eerder besproken en kom tot dezelfde conclusie's als Spoor, temeer daar ik de inhoud van Dewi's brieven aan de President van die dagen ken en uitvoerig op tape heb staan. De verhouding tussen de President en zijn Japanse echtgenote was van dien aard, dat men van een uitermate openhartige discussie over politieke zaken - meer dan bijvoorbeeld tussen Sukarno en Madame Hartini - zou kunnen spreken. Dewi's rol in de wagen ná de coup om het staatshoofd met de opstandige generaals te verzoenen is van zuiver politieke aard geweest en zij beschikt dan ook over mijns inziens een uitermate belangrijke correspondentie onder meer met generaal Nasution. In de dagboek pagina van het nrc-Handelsblad van 22 september 1973 heb ik hier gewag van gemaakt door te verklaren, bijvoorbeeld, dat Dewi in de dagen van de staatsgreep van 1965 via Madame Nasution een brief ontving, waarin de generaal stelde, dat pki secretaris-generaal Dipa Nusantara Aidit verwoede pogingen deed vanuit midden Java om Bung
Karno per brief er van te overtuigen, dat zijn partij absoluut niet bij de Oktober affaire was betrokken. Hij vroeg de President dan ook om zijn partijblad Harian Rakjat weer te mogen doen verschijnen. Nasution schreef aan Dewi dat het Indonesische leger deze brieven had onderschept. Mevrouw Sukarno plaatste echter mijns inziens terecht bij deze brief de kanttekening, dat Nasution's brief in feite bewees, dat Sukarno nauwlijks met de pki zou kunnen hebben samengespannen, want Aidit liep zich het vuur uit de sloffen om Bung Karno van zijn onschuld te overtuigen. Hetgeen opnieuw de kwestie terugbrengt tot een leger affaire en vooral onderstreept, dat de Suharto kliek coûte que coûte de beschuldiging als zou de pki de 30 September beweging hebben geënsceneerd wilde gebruiken om het bloedbad tegen zogenaamde communisten of Sukarno aanhangers te kunnen inzetten. Overigens kon men in achter het nieuws van de vara dezer dagen beluisteren hoe een admiraal van de Chileense junta, openlijk aan Johan van Minnen toegaf dat in Santiago bij de omverwerping van President Allende het plan djakarta werd gevolgd, waarbij de perfide praktijken van de rond Suharto verzamelde generaals in 1965 in Indonesië op de letter werden gevolgd om een bloedbad in te kunnen zetten tegen Chileense marxisten en nationalisten.Terecht stelde Hofland in zijn televisie commentaar in het nrc-Handelsblad de volgende dag dat hij met genoegen had geconstateerd, dat Van Minnen tot de reporters behoorde, die niet voor ‘hoge’ ondervraagden door de kniëen gingen. Het was immers hetzelfde drama als in Indonesië? In Djakarta zouden de marxisten en nationalisten in het geheim door China en Bung Karno zijn bewapend om een tegenwicht te vormen tegen de door rechtse generaals geleide gewapende strijdkrachten. De militairen hadden lijsten gevonden van welke officieren door de communisten het eerst zouden worden neergeschoten. Het werd dus de vraag wie schiet eerst. Suharto had wel moeten optreden, anders zou hij zelf met zijn kameraden geliquideerd zijn geworden. Zo zou Godot tenslotte ook in Chili arriveren! Allende en de Chileense arbeiders en boeren gingen zich bewapenen. Het leger kon toen niet anders meer doen dan toeslaan wilde zij niet zelf vernietigd worden, aldus de junta. Na Paul van 't Veer in Het Parool en Hans C. Beynon in De Volkskrant (25 september 1973) kwam vandaag als aarzelende hekkensluiter, Frank de Jong in De Telegraaf met een veroordeling van de publicatie van Sukarno's brieven. De Jong legde Bung Karno zelfs de volgende zin in de mond bij een gesprek met Generaal Supardjo: ‘Man, er is nu genoeg bloed vergoten. Nu moeten we er maar mee ophouden. Anders snijd ik jouw nek nog eens af!’ Hoe De Jong Sukarno dergelijke woorden in de mond durft te leggen is voor een ieder die de President van Indonesië
heeft gekend onbegrijpelijk, zelfs wanneer men de algemene Telegraaf stijl in acht neemt. Ook Hofland gaf in Opmerkingen over de chaos een treffend beeld van Telegraaf journalistiek toen in dat blad op 14 mei 1963, na de overdracht van Nieuw-Guinea Sukarno plotseling nadat hij achttien jaar in deze krant te schande was gemaakt werd omschreven als ‘een beweeglijk gastheer, die op het Nederlandse televisiescherm diepe indruk zou maken, waaghalzerig kon uitvallen als Pieters Graafland, balsturig kon zijn als Kootje Prins, zo charmant kon zijn als Leo Horn en ook nog iets van Ko van Dijk had.’ Toen men in Djakarta bezig was in 1966 Bung Karno's macht over te nemen verscheen vanzelfsprekend voor Telegraaf lezers een geheel ander beeld in die krant. Nu was de President, ‘de verdrukte onschuld, de vrijheidsheld, de collaborateur, de aanvoerder, de tiran, de redder des vaderlands, de play-boy, de grote gemoedelijke, de wreker, de marxist, de dictator, de doctor en het lichte meisje, de filosoof, de samenzweerder en de onwrikbare.Zie ook ‘Sukarno Tabeh’, van Otto Kuijk en Bart van Veen, H.J.W. Becht's Uitgeversmaatschappij, Haarlem, (1966). De heren Goeman Borgesius en Heitink begeleidden De Jong's artikel over Dewi's brieven met een hoofdredactioneel commentaar waarin ik weer als de ‘trouwe paladijn van Sukarno’ werd bestempeld, terwijl het nrc-Handelsblad en de nos televisie, die 23 september een interview van Klaas Jan Hinriks met mevrouw Dewi had uitgezonden, werden becritiseerd en veroordeeld voor ‘critiekloze journalistiek’. De affaire werd besloten met een nodeloze, maar kolossale rel, waarbij André Spoor op 25 september wat onduidelijk aan Madame Dewi schreef, dat haar materiaal en een staatsiefoto van President Sukarno en haarzelf waren weggeraakt, terwijl dit niet het geval was. De foto was weg, maar de brieven waren er. Dewi, die inmiddels de hoofd-commissaris van politie te Rotterdam, met de bedoeling Spoor te steunen bij het terugvinden van haar eigendommen, schriftelijk om opsporing had verzocht, was ook daarom aanvankelijk verontrust, omdat er bepaalde gedeelten uit Sukarno's brieven in overleg niet gepubliceerd mochten worden, een afspraak waar Spoor zich correct aan had gehouden, maar die middels ontvreemding van de kopieën wel eens doorkruist zou hadden kunnen worden. Zowel de voorzitter van de Vaste Kamer-commissie voor Buitenlandse Zaken, Piet Dankert, als de heer Van der Spek (psp) hadden mij gezegd, dat de heer De Koster in de vergadering van 11 september 1973 had verklaard aan de vooravond van de bijeenkomst zowel met de heer Van Roijen (diens buurman in Wassenaar) als de heer Schmelzer de zaak te
hebben besproken. Ik vermeldde dit onder andere in mijn dagboek artikel voor het nrc-Handelsblad van 22 september. Vandaag verscheen een brief in deze krant van oud ambassadeur Van Roijen, waarin deze met data goochelde om mijn bewering ‘volkomen uit de lucht gegrepen te noemen’. Ik wil gaarne aannemen, dat de ontmoeting Van Roijen-De Koster niet voorafgaande aan 14 september maar voorafgaande aan 8 september heeft plaats gehad. Ik handhaaf dan ook mijn overtuiging, dat een onderzoek naar het Nieuw-Guinea beleid alleen dàn zin heeft wanneer het een parlementaire enquête zal zijn. Er wordt zo onbedaarlijk gedraaid en onwaarheid gesproken door zoveel betrokkenen, dat een commissie voor de vaderlandse geschiedenis niet het apparaat zou zijn waarmee men, zonder dat getuigen onder ede zouden worden gehoord, de waarheid zou kunnen reconstrueren. Intussen heeft ook het kamerlid Van der Spek (psp) antwoord gekregen van premier Den Uyl op zijn vragen, wie de reizen van de prins betaalde, die hij in zijn functie van voorzitter van het Wereld Natuurfonds, bijvoorbeeld onlangs naar Afrika, maakte. Den Uyl antwoordde, dat de trip gedeeltelijk door de regering werd bekostigd, en dat men in Den Haag jaarlijks 1,7 miljoen gulden uittrekt voor reisjes van de koninklijke Fellowship. Ik zou geneigd zijn te willen voorstellen, dat koninklijke reizigers voortaan met lijntoestellen van de klm reizen, zoals ieder andere burger van het land.   Hier eindigen mijn notitie's, omdat de drukker niet langer kan wachten, wil dit boek in november uitkomen. Laten anderen dit werk overnemen. Zoals ik in mijn gesprek met Amsterdamse studenten in mei heb eesteld ‘het is onmogelijk, om geheel alléen een aanzet te geven tot een passende correctie op de geschiedenis’. De student Gase nam mijn oproep over. Hij begon een grootscheeps onderzoek, waar hij mee door schijnt te gaan en ik vermoed, dat zijn arbeid zal leiden tot een vervolg op dit verslag. Ik vertrek naar het Verre Oosten, om mij opnieuw te concentreren op de problematiek van de Club van Rome, ditmaal in verband met de Derde Wereld. Wat mij betreft is wat ik over deze onderwerpen te zeggen had met deze regels afgesloten. Ambassadeur Anak Agung Gde Agung verzocht mij per brief in deze pagina's op te nemen; ‘ik kan u met alle zekerheid zeggen, dat ik nooit en te nimmer in mijn leven zulk een gesprek met de heer dr. Drees had gevoerd en nooit zulke woorden (“Hebt u geen loslopende luitenant mijnheer Drees, die bij ons Sukarno kan komen doodschieten?”) aan hem of in zijn aanwezigheid had geuit.’Zie Appendix XXX. Gaarne voldoe ik aan dit verzoek van Suharto's ambassadeur in Oostenrijk. Ik ben bereid aan te nemen, dat hij bovengenoemde phrase niet heeft gebruikt, maar dan blijft de vraag bestaan: waarom heeft dr. Drees
dan deze fatale zin uitdrukkelijk aan student Gase doorgegeven, nadat twee van zijn brieven aan Anak Agung onbeantwoord bleven? Ook staat het onomstotelijk vast, dat de heer Anak Agung zowel aan collega Spoor als mijzelf in 1971 te Amstelveen heeft voorgelezen uit zijn eigen aantekeningen van een gesprek die dagen met oud premier Drees. Aantekeningen over dit gesprek werden later uit het bureau van Spoor bij het nrc-Handelsblad ontvreemd. Ik had echter tevens in mijn dagboek aantekeningen gemaakt. Sindsdien geschreven artikelen over dit onderwerp als in vrij nederland en propria cures heb ik de heer Anak Agung in Wenen toegezonden en wij hebben talloze malen hier over getelefoneerd. Hij heeft nimmer het door mij geschrevene ontkend of tegengesproken. Dat doet hij pas nu, enkele weken nadat de heer Drees zijn verbluffende uitspraak tegen Gase deed. Bovendien schreef Drees onlangs aan Gase, dat hij inmiddels een schriftelijke toezegging van Anak Agung had ontvangen dat hij geen confidentie's uit het gewraakte gesprek in Den Haag van 1971 in zijn eigen binnenkort te publiceren boek, ‘Twenty years Indonesian foreign policy’ zou opnemen. Dat was nu juist wat de ambassadeur zowel Spoor als mij in 1971 uitdrukkelijk had verzekerd wèl te zullen doen. Afgesproken werd dat Spoor de heer Anak Agung bij de verschijning van zijn boek ter zake zou interviewen. Ook dàt zal niemand zich nu wel meer herinneren. Belangrijke aantekeningen werden uit Spoor's bureaulade ontvreemd en er is dus niets aan de hand. Hetgeen andermaal bewijst dat alleen een parlementaire enquête de Nieuw-Guinea zaak werkelijk zou kunen opengooien, iets waar de Vaste Kamer-commissie voor Buitenlandse Zaken dus pertinent tegen is. Het is als met Watergate in Amerika. Nixon zegt onschuldig te zijn, maar hij weigert bewijsmateriaal aan de commissie van onderzoek uit de Senaat voor het 
onderzoek af te staan. Het ware te hopen, dat de ministers Van der Stoel en Van Kemenade, wanneer zij door Piet Dankert worden benaderd, tenminste hun medewerking zullen willen verlenen de commissie voor de vaderlandse geschiedenis de bestaande documenten ter inzage te geven, want wanneer ik voldoende ben ingelicht, zal dan komen vast te staan, of Drees en Anak Agung draaien, en Luns liegt of 1500 stukken heeft verbrand, dat wat er in de Nieuw Guinea zaak door de bekokstovers in Den Haag is uitgevreten iedere beschrijving tart. Ook deze. Wij, in het Westen, hebben de afgelopen tien eeuwen van leven op deze planeet beschouwd als onze geschiedenis, als het verhaal van de beschaafde en ontwikkelde landen. De rest van de mensheid bungelde er los en onsamenhangend als een soort buitenprovincies en wingewesten omheen. De kern, het centrum van de wereld lag hier in Europa en na Hirosjima en de val van Berlijn in Washington D.C. Wat werd geleerd en verteld over honderden miljoenen andere stervelingen is altijd overgekomen als ondergeschikt onderdeel van ons eigen verhaal. Dat belangrijke delen van de Derde Wereld - de term spreekt voor zichzelf - een eigen Athene hebben gekend is ons grotendeels ontgaan. Wat weten wij werkelijk van een Confucius, een Mo Tzu of Chuang Tzu die in Azië een invloed hebben gehad die onze Plato, Aristoteles en Socrates evenaart? Welk stempel hebben oosterse denkers en religieuzen op het sociale gedragspatroon of de cultuur van Azië gedrukt? De overgrote meerderheid van ons, westerse beschaafde bevolking, is niet veel verder gekomen dan het opmerken van Chinese spleetogen of Indonesische rijstepikkers als kenmerken van mensen die anders zijn. Zo weinig was men bekend met de rice-roots, de adat van het oude Indië, welke immers teruggrijpen op de beschaving van oude Javaanse en Sumatraanse rijken, op het hindoeïsme of de islam, dat leidinggevend Nederland ná 1945 geen kans zag een felle botsing met een land en volk waar wij eeuwen mee in vrij nauwe verbinding hadden gestaan te voorkomen.Zie ook het Cultureel Supplement van 9 juli 1971 van het nrc-Handelsblad gewijd aan imperialisme met bijdragen van prof. H.W. von der Dunk, F. Tichelman, prof. dr. M.C. Brands, dr. H.L. Wesseling, prof. dr. B.W. Schaper. Hetzelfde nadelige gebrek aan kennis over het na-oorlogse Azië vertoonde zich helaas eveneens bij het merendeel 
van de pers, die de schokkende gebeurtenissen ten behoeve van het grote publiek moest begeleiden en begrijpelijk maken. Wanneer standaard geschiedenisboeken de jeugd een slappe gecensureerde patriottische pap blijven voorzetten, kan men nauwelijks verwachten, dat leiders van morgen meer naar waarheid of werkelijkheid zullen zijn geïnformeerd. De verantwoordelijke politici van na de Tweede Wereldoorlog wisten zelfs niet hoe zij het dekolonisatieproces in Indonesië ook maar halverwege tegemoet zouden treden. Op de wil naar vrijheid van het Indonesische volk kon men slechts éen antwoord bedenken: divisies zenden en schieten. Op de hele Haagse santenkraam is een zinsnede uit een toneelstuk van Somerset Maugham van toepassing, die een koloniale Britse diplomaat tegen een Egyptische politicus liet zeggen: ‘Wij zullen u de vrijheid geven, dat wil zeggen, vrijheid om “juist” te doen, maar geen vrijheid om “verkeerd” te doen.’ Wist men hier veel, dat de Javaan zeven manieren kent om ‘ja’ te zeggen! Volgens het in zwang zijnde kruidenierspatroon stonden Drees, Beel, Romme, Luns en wie dan ook erop, dat alles wat los en vast zat en betrekking had op de overdracht van de soevereiniteit over Indië, zwart op wit zou worden vastgesteld. Een voortreffelijk Indonesisch onderhandelaar als Mohammed Hatta heeft tevergeefs getracht iets van eigen methoden en tradities van onderhandelen en zakendoen bij de gesprekken met Nederland te injecteren. Letterlijk alles, en vooral de cen-tenkwesties, diende tot in detail te worden opgeschreven en ondertekend, en zoals Hatta mij later zei, de sfeer was reeds bij voorbaat gedoemd om tot vruchtbare of werkelijk positieve resultaten van samenwerking te kunnen komen. Altijd weer hebben onze staatslieden de Umwelt van elders naar eigen maatstaven en waarden afgedwongen, op basis van een uiterst beperkte en eenzijdig gepresenteerde voorkennis uit onze geschiedkundige informatiebronnen, waarbij in geval van de premiers Drees, Beel en De Quay bovendien moet worden geconstateerd, dat zij verzuimden op papier te laten vastleggen, wat de hoeksteen vormde van het beleid van de minister van Buitenlandse Zaken, Joseph Luns, tussen 1956 en 1962, namelijk de ‘concrete Amerikaanse toezeggingen’ om Nederland bij geval van een Indonesische aanval op Nieuw-Guinea militair te hulp te komen. Dat men aan diplomatieke Amerikaanse steun alleen niet genoeg had wist zelfs meneer Luns, omdat ook de chefs van staven hem bij herhaling hadden gewaarschuwd dat Nederland alléen de strijd niet zou kunnen voeren. Maar inmiddels is onomstotelijk komen vast te staan dat Washington zelfs de diplomatieke steun zeker niet schriftelijk aan Luns heeft toegezegd, terwijl de bewindsman de desbetreffende drie premiers, drie kabinetten, parlement en volk van Nederland omtrent die toezeggingen heeft voorgelogen. Daarom gaat hij zich thans te buiten aan geschiedvervalsing om te proberen zijn onwaarheden uit het verleden tijdig te redresseren. Willem Drees heeft Sukarno tot zijn dood toe geminacht. Hij had bovendien, ten gevolge van de onkunde en rampzalige besluiten van regeringen door hemzelf voorgezeten, iedere kans gemist om de president van Indonesië persoonlijk te leren kennen. Lord Attlee, zijn socialistische Britse collega, heeft mij tijdens een langdurig gesprek in New York omstandig uiteengezet, dat het voor hem onbegrijpelijk was, dat Nederland de vrijheidsheld van Indonesië niet ogenblikkelijk had erkend en naar Den Haag gehaald, zoals de Engelsen met alle overwinnaars van de vrijheid in hun eigen overzeese gebieden wél hadden gedaan. Hoe pijnlijk dus om dit te moeten constateren. Drees wist niet waarover hij sprak. Op een opmerking van een student, dat volgens kringen van het bedrijfsleven de president van Indonesië een beminnelijk man was, antwoordde de oud-premier onlangs nog: ‘Hitler was ook een uiterst beminnelijk man, die liet zich eveneens fotograferen met kleine kinderen, alleen geloof ik, dat Sukarno niet persoonlijk een barbaar was.’ Drees vervolgde: ‘Sukarno was er niet de man naar zijn woord te houden. Hij deed veel dingen zuiver uit opportunisme en moest bij alles het laatste woord hebben.’ Deze verbluffende onwaarheden werden in schijnbaar alle ernst hem bezoekende studenten in mei 1973 wijsgemaakt. Zo verloor Drees zich bijvoorbeeld in de discussie, dat het zijns inziens beter geweest ware wanneer men oostelijk en westelijk Nieuw-Guinea tot éen staat zou hebben samengevoegd. Alsof een Papoealeider zich zou uitspreken voor de afscheiding van de provincie Friesland van het Koninkrijk der Nederlanden! Het is weer hetzelfde symptoom van de wereld bezien vanuit het
unieke centrum Den Haag, doorspekt met een rudimentair vleugje dominee Wawelaar-herkauwsel. Ik wil de heer Drees hier gaarne besparen, andere enormiteiten zijnerzijds verkondigd te herhalen, ook omdat hij later, schriftelijk, de studenten met klem verzocht toch vooral niets van het geklets te herhalen of te publiceren. Drees telefoneert iedere keer, wanneer hem de pin op de neus wordt gezet over Indonesië en Nieuw-Guinea, spoorslags met Luns, om de fabeltjes en leugens synchroon te houden. Dat zelfs hij niet begrijpt dat die vlieger niet eeuwig op kan gaan is verbijsterend. En wat Sukarno betreft, die heeft althans een ding in zijn leven beslist niet gedaan, en dat was knollen voor citroenen verkopen. Beel verkiest zijn gedachten en notities pas ná zijn staatsbegrafenis het licht te doen zien. Ook hij heeft Sukarno nooit ontmoet en ook hij heeft de meest ondeskundige, misdadige en rampzalige adviezen, die op de conduitestaat van een staatsman denkbaar zijn aan H.M. de Koningin gegeven. Dat de oorlogen tegen de republiek Indonesië van 1947 en 1948 waanzin waren weten wij nu allemaal. Maar Luns cum suis zag kans het koninkrijk via een aantal onhaalbare en onware kaarten in 1961-1962 nog eens in gewapend conflict met de republiek Indonesië te drijven. En die man zit thans dan aan de top van de navo! Drees, Beel, De Quay en Luns hebben van de jeugd van Nederland verlangd dat zij in onze tijd op Nieuw-Guinea, aan het andere einde van de wereld, een stuk land zouden verdedigen, dat geen enkel verband hield met het welzijn van het vaderland, laat staan met de belangen van de betrokken militairen zelf. ‘Een patriottische oorlog,’ waarschuwde Walter Lippman, ‘is een oorlog ter verdediging van het vaderland, de grond waar degenen die ervoor moeten vechten ook wonen.’ Wat de Fransen kwaadschiks in de Derde Wereld leerden, met name in Indo-China en Algerije, zouden Lyndon B. Johnson en Richard M. Nixon in Vietnam ondervinden. Geen leger ter wereld, noch de modernste bombardementsvloot, kon Aziatische boeren op blote voeten of in zwarte pyjama's ervan afhouden hun eigen lot te bepalen. Toch besloten onze leiders het er in Nieuw-Guinea nog maar eens op te wagen. Pagina na pagina verklaarde Luns in zijn herinneringen, hoeveel hij van Nederland hield - hij wijdde zelfs een hoofdstuk aan dit onderwerp - en hij verzekerde zijn lezers keer op keer dat hij in bloed en nieren een aartspatriot was. Maar diezelfde vaderlandgetrouwe Luns plaatste duizenden Nederlandse jongeren onder valse voorwendselen in de nauwelijks patriottische situatie, dat zij op Nieuw-Guinea moesten gaan vechten. En in vele tientallen gevallen verlangde hij dat zij hun leven gaven. Luns pleegde verraad aan zijn eigen beweerde patriottisme. F. Tichelman heeft eens gesteld, dat een werkelijk goed boek over ons imperialisme eigenlijk nog geschreven zou moeten worden. Drees en Luns hebben de hun believende tegeltjes over het kolonialisme gelicht, gelardeerd met historische onwaarheden om de eindjes aan elkaar geknoopt te krijgen. Oud-minister D.U. Stikker, zelf eens secretaris-generaal van de navo, lichtte een paar tegels, maar gaf later op de vara-televisie toe, er spijt van te hebben een en ander aangaande de Indonesische kwestie te hebben verdoezeld. Hij moet vandaag aan de
dag nog altijd met zijn verborgenheden voor het voetlicht treden. Het halve geklets van meneer Schmelzer in zijn recentelijk verschenen memoires draagt nauwelijks tot meer concrete duidelijkheid bij, ook vanwege het weigeren van toestemming aan journalist Ammerlaan om een aantal ter zake doende en belangrijke gegevens in het Haagse boek der boeken te mogen verwerken. Romme, De Quay en Van Roijen schrijven maar liever helemaal geen herinneringen. En zou men op basis van zoveel ondeugdelijke onvolledige bronnen, vervalsingen, verdraaiingen, verzwijgsels en aperte onwaarheden de geschiedschrijving moeten blijven baseren? Na op 18 augustus 1973 een indringend en langdurig onderhoud te hebben gehad met Piet Dankert (pvda), voorzitter van de vaste Kamercommissie voor Buitenlandse Zaken uit het parlement, heb ik de stellige indruk, dat men thans in deze kring in meerderheid overtuigd is van de absolute noodzaak van een grondig onderzoek naar het Nieuw-Guinea-beleid. Hierbij zal ongetwijfeld naast bijzondere aandacht voor het gedrag van Luns in de affaire, het beleid van minstens drie opeenvolgende premiers en kabinetten onder de loep worden genomen. ‘Zij die pleiten voor een niet te vroeg publiceren van historische gegevens,’ waarschuwde John Kenneth Galbraith, ‘zijn gewoonlijk degenen, betrokken bij iets dat niet helemaal het daglicht kan velen.’Ambassador's Journal. Houghton Mifflin & Company, Boston 1969. Introduction, pagina XIV. Zo hebben wij gezien hoe in 1972 door Biesheuvel & Co. een verzoek aan en van de kamercommissie om een Nieuw-Guinea-onderzoek in te doen stellen rücksichtslos onder de tafel werd geveegd. Ook nu weer zullen zich ongetwijfeld stromingen en krachten blijven roeren om een vaststellen van de feiten, in een zo belangrijke zaak als een staat van verscherpt conflict met Indonesië, welke situatie twaalf jaar moest duren, te voorkomen. Laat staan dat men zou toestaan dat er een parlementaire enquête zou worden gehouden, zoals het Tweede-Kamerlid Van der Spek (psp) als enige volksvertegenwoordiger heeft geëist. Het doen horen van geschiedvervalsers onder ede lijkt in Den Haag bijkans een onmogelijkheid. Al hoewel ik van mening ben, dat alléen een benadering als van het Watergate-schandaal in Amerika het zuiverende effect zou sorteren dat hier gewenst en dringend noodzakelijk is. Bij het grote publiek behoeft men niet om steun te komen voor een historisch onderzoek naar een afgesloten episode uit de geschiedenis van het koninkrijk. Ook in Amerika bleek 70 percent van de publieke opinie overtuigd dat Nixon loog en gelogen had, maar, zoals E.G. Lachman in het nrc-Handelsblad meldde, nadat het senaatsonderzoek naar Watergate pas goed van de grond was gekomen verklaarden 70 percent van de Amerikanen zich tegen een voortzetting ervan. Men verlangde, dat de doofpot de doofpot in zou gaan.Zie nrc-Handelsblad, 17 augustus 1973. Hier in Nederland ging men toch ook ná het koffertjesschandaal van Luns weer over op de orde van de dag en de toto-uitslagen? Naast een beschamende onkunde en ongeïnformeerdheid van onze Haagse politieke haute volée heeft een andere specifiek Nederlandse karaktertrek ons beslissende parten gespeeld bij het drama in Indië. Men kolonialiseert inderdaad niet meer met het Evangelie in de hand,
maar met een chequeboek liefst in dollars, in de zak. De bakens dienden verzet te worden, want de verdoolde Javaan uit de Max Havelaar zit nu dan zelf in een mig 21 en doorbreekt de geluidsbarrière. Nu worden necolim-Quislings met behulp van de cia en Washington onder de ‘inlanders’ geronseld, om daarna vast in het zadel te worden gesjord, opdat zij massaal met vele miljoenen uit Amerika, Japan of Nederland kunnen worden gefinancierd. Bij het moderne imperialisme pleegt men roof, plundering en uitbuiting van het nationale bezit van de ontwikkelingslanden bij volmacht. Zeker, de soevereiniteit en onafhankelijkheid worden openlijk erkend. Er worden ambassadeurs genoemd. Maar het zijn imperialistische ambassadeurs nieuwe stijl. Naast het vervullen van traditioneel ceremoniële taken bedrijven zij niet alleen actieve spionage, maar helpen zij het gezag van wettige regeringen bij wie zij werden geaccrediteerd te ondermijnen met behulp van de nieuwste elektronische apparatuur en cia-methoden. Zo worden thans op wereldschaal lokale verraders opgespoord - bij voorkeur generaals -, geselecteerd, indien mogelijk eerst naar Washington gezonden voor een spoedcursus in staatsgreepkunde, om daarna als president en staatshoofd plechtig te worden geïnstalleerd. Verraders van eigen bodem worden zodoende gemanipuleerd of gechanteerd om het werk te doen, dat vroeger door onderkoningen of gouverneurs-generaal uit de beschaafde wereld werd verricht. Suharto is een eclatant voorbeeld van een bij volmacht en op kosten van het westerse imperialisme regerende en een tegelijkertijd zijn volk terroriserende necolim-marionet, om welke reden ook onze ministers miljarden aan gelden van belastingbetalers in de zakken van Suharto en zijn asociale elitaire omgeving blijven stoppen. Om die reden ook liet men H.M. de Koningin opdraven om de Suharto's voor 
de ogen van het Indonesische volk te cajoleren in de hoop dat men zodoende het nul-komma-nul-prestige van de generaal bij het volk aan de hand van het keurige Nederlandse vorstenhuis nog wat zou kunnen opvijzelen.Zie Newsweek, 23 juli 1973. Intussen staat in de sterren geschreven dat zodanig kunstmatig aan de macht geholpen regimes, die hun mandaat niet uit de massa van het volk hebben verkregen, vroeg of laat zullen worden weggevaagd. De voorbeelden van China en Cuba liggen maar al te vers in ons geheugen. Ik ben er fel op tegen, dat Nederland via zijn bewindhebbers, door zou gaan met het financieren van asociale regimes als in Indonesië. In werkelijkheid vertegenwoordigt de generaalsjunta het Indonesische volk niet in de verste verten. Ons geld blijft de omverwerping van het gehate regime in Djakarta vertragen. In samenwerking met Amerika lenen wij ons er toe om de anti-communist Suharto aan de macht te houden, maar in werkelijkheid bedrijven wij opnieuw verraad aan het volk van Indië, omdat de huidige Indonesische machthebbers uitsluitend aan de wensen en het vuile spel der multinationale commerciële giganten tegemoetkomen, in plaats van dat de werkelijke belangen van de Indonesische massa oprecht worden behartigd of bevorderd. Het lijkt mij de hoogste tijd dat de jeugd van Nederland, werkende jongeren, studenten en militairen, meer en meer van zich doen horen,
om het de regerende ambtenaren onmogelijk te maken, dit walgelijke en misdadige spel, zoals dit sedert 1965 onder druk van de Amerikanen in Indonesië wordt gespeeld, van eeuwigheid tot zaligheid zou worden voortgezet. Afgezien van het feit, dat op den duur met deze omkoperij en chantage precies het tegenovergestelde politieke resultaat zal worden bereikt, als aanvankelijk werd gewenst. De ontwikkelingslanden zullen in het jaar 2000, 4,5 miljard mensen tellen met een gemiddelde jaarlijkse consumptie van 300 dollar per persoon. De aarde zal dan driemaal zoveel armen als rijken tellen. De kloof tussen arm en rijk zal zich slechts verwijden. Men zal in het jaar 2000 op een planeet leven waar de arme landen 20 tot 30 maal minder van de overgebleven rijkdom of bodemschatten van de aarde zullen gebruiken dan de rijke club van naties, de bevoorrechten der aarde. Het financieren door de iggi-landen van Suharto helpt de kloof ook in Indonesië tussen arm en rijk verbreden. Terwijl wij enerzijds met onze nobele volksaard bij de Wereldbank boven aan de lijst staan van donorlanden - wij schenken 0,78 percent van ons bruto nationaal inkomen aan de Derde WereldZie rede Robert S. McNamara, president van de Wereldbank voor de Board of Governors, van 25 september 1972. - zijn wij anderzijds medeplichtig aan de corrupte, maatschappijverziekende toestanden in Indonesië. Ik voel mij journalist in traditionele zin, de ouderwetse reporter, die alléen op pad gaat en zich concentreert op het ontdekken en uitrafelen van informatie, die nog nergens voorhanden is. Ontdekkingen als de groep-Rijkens of de Club van Rome behoren tot het soort journalistieke informatie dat ik graag zoek. Hierbij moet men terdege rekening houden met de situatie, dat wanneer men in het bezit komt van gegevens die de regerende macht niet welgevallig zijn, men zich blootstelt aan establishmentflak, als Luns, de bvd en De Telegraaf. Een dreiging, die voor mij niet vervaarlijk genoeg was om onze politieke notabelen hun geschiedvervalsing tot in lengte van dagen ongecorrigeerd of ongecontroleerd voort te zetten. Het is en blijft de voornaamste taak van een journalist, zoals ook professor Rooij, hoogleraar in de journalistiek te Amsterdam, in zijn afscheidscollege stelde, ‘de feiten naar waarheid te achterhalen’. Dat is precies wat ik hier heb gedaan, ongeacht de verwoede pogingen van Luns en consorten de deksel op de doofpot te mikken. Bovendien is het van Luns een buitengemeen laffe streek om reeds overleden staatslieden als de broers Kennedy of Bung Karno, of dichter bij huis de leden van de groep-Rijkens, van handelingen of gevoelens te beschuldigen die niet alleen onwaar zijn maar waartegen zij zich nu niet meer kunnen verweren. Het belang van een ongeketende vrije pers in een samenleving als de onze wordt mijns inziens niet alleen nog altijd onderschat, maar vooral ook veel te weinig benut in het belang van de samenleving in het land in haar geheel. Hier zou men van de Amerikaanse pers kunnen leren. De ontzagwekkende invloed van bladen als de New York Times of de Washington Post, met bijvoorbeeld de publikatie van de Pentagon-documenten over het verloop van de onzinnige strijd in Zuidoost-Azië moet en mag niet worden onderschat. Wie bepalen in een democratisch bestuurd land wat geheim bewaard
moet worden of wat het publiek te weten mag komen? Wie gaf Nixon het recht veertien maanden lang in het geheim 3 500 bombardementsvluchten op het koninkrijk Cambodja te laten uitvoeren? Wie gaf Luns het recht 1 500 staatsdocumenten te verbranden, telegrammen achter te houden, parlementsleden die hij als ‘links’ beschouwde niet te informeren, parlementscommissies voor te liegen (ik denk weer aan het geval H. Algra), of zijn ministers-presidenten, en het hele Nederlandse volk in de maling te nemen? Hoe is het mogelijk geweest, dat Luns bij zijn gigantische politieke zwendel nooit door iemand in Den Haag op de vingers werd getikt? Dat politieke leiders voor hun werkelijk belangrijke daden, als Nixon's reizen naar Peking en Moskou of misschien Luns' stoere arbeid inzake de eenwording van Europa, tot in lengte van dagen zouden worden geëerd en navenant hierom bij de geschiedschrijving geprezen, spreekt vanzelf. Een andere vraag is of men hun zou moeten toestaan de mislukkingen, of zelfs blunders, uit hun beleid weg te moffelen of te vervalsen, of - zoals Luns steeds doet - in de schoenen te laten schuiven van reeds overleden collega's-staatslieden, ten einde hun eigen grootheid extra te verfraaien en op te doffen. De uitgever van de New York Times, Arthur Ochs Sulzberger, heeft eens de publikatie van de Pentagon-documenten alsvolgt gerechtvaardigd: ‘Als het aan de regering gelegen had zou er nooit uitgekomen zijn wat in werkelijkheid in Zuidoost-Azië uit ons aller naam werd uitgespookt.’ Ik vrees dat onze nationale Haagse komiek en zijn handlangers zich eenzelfde verdoezeling en achterhouden van de feiten hadden voorgesteld. Maar zoals in de Verenigde Staten heeft ook hier een kern van de nationale pers, te weten het nrc-Handelsblad, De Volkskrant, Trouw, Vrij Nederland, De Nieuwe Linie, een groot aantal provinciale bladen en Propria Cures in de voorhoede gelegen met de eis tot onderzoek naar de fraude van Luns. Richard Nixon liet bij zijn verkiezingscampagne van 1972 een lijst van staatsgevaarlijke vijanden opstellen, waaronder journalisten die zijn beleid wantrouwden. Jarenlang heb ik bovenaan Luns' lijstje gestaan. Overigens heb ik tegelijkertijd, parallel aan een vriendschap met Bung Karno, op een voorname plaats zowel van Subandrio's als van Malik's zwarte lijst in Indonesië gestaan, waarin ik alleen maar een bevestiging van mijn onafhankelijke positie als journalist zag. Jarenlang ben ik bovendien het doelwit geweest van sabotagedaden of de meest smerig denkbare lastercampagnes van het ministerie van Buitenlandse Zaken en De Telegraaf. De Amerikaan Tom Wicker schreef over Nixon's lijstje van verdachten: ‘Ik heb met gemengde gevoelens vernomen op Nixon's lijst te staan. Ik weet, dat ik geen vijand van de staat ben of van het Amerikaanse volk, en ik walg van een dergelijke veronderstelling.’ Zo is het mij vergaan. Ik heb precies hetzelfde gevoeld en gedacht. Toen de bvd de bladen afreisde om mij zwart te maken, toen Drees en Luns pogingen ondernamen het mij onmogelijk te maken in de journalistiek een bestaan te vinden, daarin zelfs gesteund door de Nederlandse ambassadeur in Washington D.C., Van Roijen, heb ik veel van mijn aanvankelijke respect voor deze
keurige Haagse heren, in pandjesjassen, met gevederde steken op het hoofd, verloren. Normaliter zou ik hen verder uit mijn computer hebben gelaten, ware het niet dat steeds weer opnieuw blijkt dat zij hun oneerlijke praktijken ten nadele van het land voortzetten. Mij leek een correctie gepast en noodzakelijk. Vandaar mijn herhaalde verzoeken om onderzoek en doorlichting. Vandaar de niet aflatende ‘jacht’ op Luns, als hoofdschuldige en overtreder van de algemeen geldende normen van fatsoen, waarbij ik van harte wil hopen, dat hij zich niet verbeeldt, dat ik een wraakzuchtige en revanchistische vendetta tegen hem persoonlijk gestand zou doen. Niets is minder waar. Het gaat mij niet om onze populaire clown als mens of als medeburger, maar als gezagsdrager en navo-chef. Het gaat mij om de belangen van Nederland, Europa en de wereld, welke recht hebben op serieuze leiding bij hun opperste gezagsapparaat in plaats van onze huidige populaire joker. Moet men het lot of de toekomst van alle mensen werkelijk in handen leggen van derderangs oneerlijke ritselaars als Nixon of Luns? De mensheid bevindt zich misschien wel in de ernstigste periode van haar bestaan. Alleen de meest betrouwbare en kundige mensen die beschikbaar zijn, zullen goed genoeg kunnen zijn om ons door de huidige crisis op alle fronten heen te helpen. Laat men in godsnaam afzien van het inschakelen van figuren, die à la Luns hun duistere sporen ruimschoots hebben verdiend. Een andere reden tot het schrijven van deze reportage was de zich steeds verder uitbreidende lastercampagne tegen mij als journalist door De Telegraaf. Nadat de Amsterdamse rechter op grond van de in 1971 van kracht geworden wet op de Privé-sfeer, De Telegraaf-bladen had veroordeeld wegens het plegen van een onrechtmatige daad jegens mij - het zonder toestemming fotograferen van Sowjet-diplomaten te gast in mijn huis en daaraan verraderlijke leugens verbinden - schreven deze bladen voor de zoveelste maal, dat zij ook in het verleden mij herhaaldelijk hadden ontmaskerd als iemand die tegen de belangen van het vaderland handelde en wandelde. Mij dunkt, vijftien jaar lang heeft men dit soort kletspraatjes ongestraft en ongecorrigeerd in miljoenen exemplaren van het Telegraaf-concern afgedrukt, hetgeen naar mijn mening het samenstellen van deze reportage over mijn werkelijke rol als Nederlander en Nederlands journalist rechtvaardigt. Waarbij ik nogmaals benadruk dat ik ook hier uiteindelijk slechts reageer op al te halsstarrige geschieden waarheidvervalsers. Mijn notities in dit boek werden vrijwel steeds op persoonlijke, meestal dagelijks opgetekende dagboekfragmenten gebaseerd. Voor een belangrijk gedeelte is zodoende de authenticiteit bewaard gebleven. Ik zou dan ook wensen, dat dit op de rij plaatsen van mij beschikbare gegevens het komende werk van de commissie voor Vaderlandse Geschiedenis bij een onderzoek naar deze periode enigermate zou kunnen vergemakkelijken. Wel heb ik mij bij het schrijven van deze reportage bijna voortdurend als een ijsbreker in het bevroren poolgebied gevoeld, waarbij ik door een niet te vermurwen laag van parti pris en vooroordelen heen moest ploegen bij het verhalen van mijn persoonlijke ervaringen en poneren van mijn mening over de geschiedenis die in dit boek wordt beschreven. De Ameri-kaanse psycholoog Gordon W. Allport heeft gewaarschuwd, dat het gemakkelijker was om een atoom te splijten, dan een vooroordeelZie Gordon W. Allport, The Nature of Prejudice. A Doubleday Anchor Book, New York 1954.. Als rode draad, heb ik in dit boek zoveel mogelijk de werkelijkheid accuraat weergegeven, zoals ik in twintig jaren van journalistiek bedrijven de gebeurtenissen heb waargenomen en beleefd. Alexander Mitscherlich waarschuwde, dat geschiedkundige waarheid een symbool voor iets was, dat slechts kon worden benaderd maar nooit bereikt. Ik besef dit. Mitscherlich voegde er echter aan toe, dat opvoeding, in casu geschiedschrijving, als onderdeel van persoonlijkheidsvorming ‘een dynamisch proces was, waarbij men ernaar moet streven, te vermijden zichzelf iets wijs te maken over de wereld, over mensen en bovenal over zichzelf.’Zie ook Alexander Mitscherlich, Society without the Father. Harcourt, Brace & World Inc., New York l965. Hoofdstuk ‘Adaption and Insight’. Ik weet, dat ook Dostojewski van mening was, zoals hij in De gebroeders Karamazow schreef, dat ‘tenzij men in werkelijkheid, als actueel feit, iemands broeder was geworden, een broederschap tussen alle mensen onmogelijk zou zijn.’ Misschien is een broederschap ook te veel verlangd. In Stockholm hoorde ik in 1972 de Indiase premier, mevrouw Indira Gandhi, bij de Wereld-Milieuconferentie zeggen: ‘Men kan zich pas werkelijk beschaafd noemen, wanneer men zijn medemens, of in feite de ganse schepping, met de ogen van een vriend beziet.’ Dát Rode Boekje, die handleiding van hoe eikaars vrienden te zijn, dwars over grenzen en continenten heen, moet ook voor de westerse beschaafde wereld nog geschreven worden! Ik beschouw als tweede voorname taak voor de journalistiek in onze tijd - naast het constateren van waar de historie werd vervalst in het belang van enkelen en ten nadele van allen - het helpen bevorderen van meer waarheid en kennis tussen alle mensen, waar zij zich ook op dit moment in de geschiedenis mogen bevinden. Pas dan kan men een situatie bereiken, waarin men door het bezit van meer kennis over en respect voor elkaar, een situatie van een elkaar met het oog van een vriend bezien zal kunnen gaan benaderen. Pas dan zal men een situatie leren kennen, waarbij het verlenen van ontwikkelingshulp niet meer als nobele daad, maar als vanzelfsprekend zal worden beschouwd, omdat dán het lot van alle mensen ons bewust zou regarderen. Pas dán zou een ouderwetse notie van westerse christelijke naastenliefde, of een ‘proletariërs aller landen, verenigt u’ overbodig kunnen worden, omdat een kastenloos en oprecht gevoel van saamhorigheid zou zijn ontstaan, waarbij wij allen de realiteit zouden aanvaarden dat het voor alle mensen op aarde leven of verzuipen is geworden. Dan behoeft men geen tabellen meer te publiceren, dat door land X 1/10 en door land Y 1/20 van zijn bruto nationale inkomen met noodlijdende vrienden elders werd gedeeld. Dan zal de drang van een elkaar willen helpen en redden een menswaardiger perspectief krijgen. H.G. Wells voorspelde immers, dat de menselijke geschiedenis meer en meer een wedloop tussen opvoeding en catastrofe werd? Als journalist sta ik pal achter de opvoedende kant aan de menselijke samenleving, waarbij ik bovendien nogmaals op Mitscherlich moet wijzen, op zijn mening over het dynamische proces. Deze reportage werd naar mijn beste weten op basis van deze richtlijnen geschreven. Een wereldsamenleving voor de 21ste eeuw nadert onmiskenbaar snel.
Er zullen 7 miljard mensen zijn. Een Club van Rome-team onder leiding van professor Hans Linnemann van de Vrije Universiteit van Amsterdam is bezig na te gaan en uit te dokteren wat zou moeten worden gedaan om een zo groot aantal wezens op te vangen en redelijkerwijs te kunnen laten leven. Eind 1974 kan men dit tweede belangrijke rapport van de Club van Rome tegemoet zien. Het leren functioneren als éen grote familie van mensen op deze planeet biedt de enige kans op overleven. Mahatma Gandhi heeft gezegd, dat zijn liefde voor zijn vaderland deel uitmaakte van zijn liefde voor de hele mensheid. ‘Ik ben patriot,’ aldus Gandhi, ‘omdat ik een mens ben en menselijk ben. Maar in wezen wordt niemand op aarde door mij uitgesloten.’ Was de president van de westerse christelijke samenleving, Richard M. Nixon, maar vast zo ver, een kwart eeuw later dan Gandhi! En dan wil ik ten afscheid van deze reportage nog eenmaal terugkomen op de man, van wiens puur menselijke en planetarisch denken ik in een persoonlijke relatie de afgelopen jaren het meest heb geleerd, Sukarno. In zijn laatste 17 augustus-redevoering van 1966 herhaalde hij: ‘Ik ben geen communist. Ik ben nog altijd dezelfde Sukarno van 1926.’ Hij was ook geen communist. Hij was inderdaad dezelfde Sukarno uit de dagen van het begin van de Indonesische revolutie. Alléen, men luisterde niet echt. Men begreep hem dus niet. In een artikel, Nationalism, Islam and Marxism, onlangs opnieuw door de Cornell University in Amerika uitgegeven,Modern Indonesia Project, South East Asia Program. Cornell University, Ithaca, New York 1969. bepleitte Bung Karno reeds in 1926 een concordantie tussen mensen en naties op basis van zijn nasakom-ideologie. Hij meende als jonge Indonesische revolutionair, dat stromingen als nationalisme, geloofsovertuiging, of het vertrouwen in een samenleving gebaseerd op socialistische principes, bij een ieder in de wereld een eigen recht van bestaan en respect zou moeten afdwingen, zodat deze ideologische stromingen vreedzaam naast elkaar door ieder mens op eigen wijze beleefd en in vrijheid beleden zouden moeten kunnen worden zonder dat zij onoverkomelijke barrières tussen mensen en volkeren zouden oprichten. Dat was de essentie van Sukarno's politieke denken. Dat was het diepste wezen van zijn persoon als grote leider van de Indonesische revolutie. Het was Bung Karno, die de Afro-Aziatische Bandung-conferentie bijeenriep. Hij was het die achter de schermen het ijverigst werkte voor de conferentie van staatshoofden op het hoofdkwartier van de uno in 1960, waar hij zelf een vurig pleidooi afstak voor de toepassing van nasakom bij de internationale samenleving van alle volkeren. Hij was het die persoonlijk in Peking, Moskou en Washington een musjawarah en mufakat tussen de staatshoofden van de supermachten bepleitte. En eindelijk, twee jaar ná zijn dood, zou Richard Nixon in Peking landen en Mao Tse-tung de hand reiken. Hetzelfde jaar reisde hij bovendien naar Moskou, waar hij als eerste Amerikaanse president het Sowjet-volk via televisie zou toespreken. In 1973 kwam partijleider Leonid Brezhnev naar de Verenigde Staten en deed via de Amerikaanse t.v. hetzelfde. Bij leven en welzijn gaat Nixon in 1974 opnieuw naar het Kremlin. Het permanente musjawarah en mufakat tussen de grootmachten schijnt
begonnen. Misschien vloeit uit deze intense diplomatieke activiteit zelfs een opening in het hervatten van de dialoog tussen Moskou en Peking voort. Wat Bung Karno bedoelde met noodzakelijk persoonlijk contact tussen regeringsleiders op het hoogste niveau was in feite precies de raccourci, die door Nixon en Chou En-lai in 1972 bij hun pourparlers in Peking werd bewandeld. Terwijl China en de Verenigde Staten zelfs officieel nog geen diplomatieke betrekkingen hadden geopend, kwam het staatshoofd van Amerika toch voor een week van gesprekken naar China, waarbij men bijna dagelijks uren achtereen aan éen tafel is gaan zitten. Dat was het soort topgesprekken, dat Sukarno sedert de Conferentie van Bandung (1955) actief onder alle regeringsleiders persoonlijk heeft bepleit. Dát was de visie van deze pur sang Javaan op de toekomstige ontwikkeling in de relatie tussen alle mensen, nasakom bedrijven op wereldschaal was Bung Karno's ideaal en zou zijn belangrijkste legaat aan Indonesië en de mensheid zijn. Sukarno, de mens, is in eenzaamheid en afzondering gestorven. Maar ik weet, dat Sukarno, de staatsman, voelde dat zijn idealen eens zowel in Indonesië als in de wereld verwezenlijkt zouden worden, omdat hij overtuigd was, dat een elkaar bewust tolereren en respecteren - in plaats van kruistochten organiseren in Indo-China, Korea, Algerije, Nieuw-Guinea of Mozambique - de enige realistische uitweg was naar het voortbestaan van alle mensen. Tegen madame Dewi zei een trieste president in 1965, dus na de staatsgreep van contrarevolutionaire officieren, die hun leider niet meer konden volgen: ‘Ik ben even ver als ik in 1945 was. Ik moet helemaal opnieuw beginnen.’ Maar hij had voor die zware taak geen goede gezondheid en levenskracht meer over. Hij was vermoeid en 64 jaar oud. Hij zou door de jongere ambitieuze coup generaals worden verdrongen. Bung Karno trok zich vrijwillig terug, liever dan zijn overtuiging en idealen te verraden. Hij wenste geen collaborateur te worden van nieuwkomers en onervaren officieren, die zijn geliefde Indonesië voorlopig de verkeerde weg op zouden brengen. Ik wil allerminst tot de Cassandra's behoren, die het unieke Indonesische volk of dat prachtige land chaos en nog meer broederoorlog zouden willen voorspellen bij de strijd naar een sociaal rechtvaardige maatschappij. Als alle naties zal ook Indonesië met vallen en opstaan leren lopen. Toch zal de republiek Indonesië na 28 jaar onafhankelijkheid een zware en moeizame weg hebben te bewandelen alvorens er verandering of verbetering voor alle mensen zal komen en Djakarta zich enigermate zal kunnen aanpassen aan de duidelijk gevestigde sociale orde in het grootste nabuurland, de Volksrepubliek China. Wat Nederland betreft geloof ik, en dat is van enig belang bij de hierboven geschetste ontwikkeling naar doeltreffender en meer respectabele contacten tussen alle mensen, dat professor Van Wulffen Palthe gelijk had, toen hij schreef dat de banden tussen Indonesië en Nederland onverbrekelijk warenProf. dr. P.M. van Wulffen Palthe, Psychological Aspects of the Indonesian Problem, E.J. Brill, Leiden 1949. Pagina 57.. Nederlanders en Indonesiërs behoeven zich in elkaars vaderland nooit als vreemdelingen te voelen. Uiteindelijk zal de relatie door de eeuwen heen naar waarschijnlijkheid standhouden. Voor vele, vele Nederlanders zal Indonesië tot in lengte van dagen de ‘femme fatale’ blijven. Winston Churchill heeft eens de volgende woorden gesproken: ‘Vooruit jullie allen, jonge mannen, overal in de wereld. Jullie zijn meer dan ooit nodig om de leemte te vullen van een generatie die verscheurd werd door strijd (de Tweede Wereldoorlog). Jullie hebben geen uur te verliezen. Jullie moeten je plaats innemen in de vuurlinie van het gevecht om ons voortbestaan. Twintig tot vijf-en-twintig! Wees niet tevreden met de zaken zoals zij zijn! De aarde behoort jullie met al haar rijkdommen en gaven. Aanvaard wat jullie is nagelaten en neem er de verantwoordelijkheid voor. Aanvaard geen nee als antwoord. Geef niet toe aan falen. Laat je niet beetnemen door een persoonlijk succesje. Jullie zullen alle mogelijke fouten maken. Maar zolang jullie edelmoedig en waarheidsgetrouw leven, en tegelijkertijd moedig en standvastig zijn kunnen jullie de wereld niet pijn doen of zelfs ook maar ernstig in gevaar brengen. De aarde is tenslotte gemaakt om het hof te worden gemaakt en overwonnen te worden door de jeugd!’   Willem L. Oltmans 15 september 1973 

  Aan de Leden van de Staten-Generaal van het Koninkrijk der Nederlanden   De in Nederland geboren en getogen, in Indonesië wonende en werkende Nederlanders, wier namen hieronder staan getekend, achten het hun plicht, in de wetenschap tevens de mening van zeer vele andere Nederlanders in Indonesië te vertolken, om de Nederlandse Volksvertegenwoordiging te verzoeken - alvorens de besprekingen in de Verenigde Naties daaromtrent zullen aanvangen - zodanige maatregelen te nemen dat de Nederlandse Regering zal bevorderen, zoals in de soevereiniteitsoverdracht onder de auspiciën van de Verenigde Naties staat vermeld, dat ‘het vraagstuk van de staatkundige status van Nieuw-Guinea zal worden bepaald door onderhandelingen tussen Indonesië en Nederland, waarbij tevens de verdere tussen Partijen uitstaande problemen kunnen worden geregeld’ Hetzelfde document vermeldt, ‘dat het nog niet mogelijk is gebleken de standpunten van Partijen nopens Nieuw-Guinea overeen te brengen, waardoor deze in geschil blijven’, terwijl dezelfde Partijen eveneens besloten ‘tot handhaving van het beginsel om door vredelievende en redelijke middelen alle geschillen op te lossen, die later mochten blijken te bestaan of te rijzen’. Het geschil nopens Nieuw-Guinea blijkt nog steeds te bestaan en nieuwe geschillen zijn gerezen. Voortduring van het conflict over Nieuw-Guinea zal de Nederlandse belangen in Indonesië, die ondanks Nederlands naoorlogse rehabilitatie en heroriëntatie nog steeds van bijzonder belang zijn voor de Nederlandse volkshuishouding, zonder twijfel hoe langer hoe meer schade berokkenen. Voortzetting van de discussies in de Verenigde Naties met de mogelijke reacties in Indonesië op eventuele
resoluties van de Algemene Vergadering zal niet nalaten de Nederlanders in Indonesië in een precaire positie te plaatsen, waarin zij zich thans allerminst bevinden. Bovendien worden Nederlands reputatie en de veelvuldige kansen van Nederlanders in Azië door informatie en propaganda betreffende de koloniale toestanden in Nieuw-Guinea ten zeerste geschaad. Een voor beide partijen bevredigende oplossing kan alleen door de Nederlandse Regering tesamen met de Indonesische Regering worden gezocht met het oog gericht op de toekomstige ontwikkelingen in Azië en de blijvende mogelijkheden aldaar voor het Nederlandse beroeps- en bedrijfsleven zonder terugblik naar het verleden. Een welgemeende erkenning van het bestaansrecht van een nieuw Indonesië in een nieuw Azië is voor Nederland in dezen een onvermijdelijk uitgangspunt. Voor Indonesië evenzeer als voor Nederland geldt het vergeven en vergeten van oud zeer. Een toenadering in de toekomst is onafscheidelijk verbonden aan het afstand doen van het verleden. Een waarachtig besef van de huidige rechtsovertuigingen in de wereld en van de machtsverhoudingen tussen West en Oost leidt tot het inzicht, dat in Zuidoost-Azië een territoriale en koloniale plaats voor Nederland niet lang meer blijft ingeruimd. De Aziatisch-Afrikaanse staten bezield met de ‘geest van Bandung’ en verenigd in him politieke strijd tegen het westers-blanke kolonialisme in het Oosten vormen een in aantal en invloed nog steeds toenemend en eensgezind front tegenover de koloniale mogendheden, die steeds minder bijstand ondervinden van de in deze kwestie verdeelde en onverschillige staten van het Westen. Voor de Nederlandse Regering bestaat er waarlijk geen aanleiding bij Atlantische bondgenoten of Europese staten voor haar huidige standpunt meerdere steun te verwachten. Geheel ongeacht de politieke en economische belangen van Indonesië, die bij de overwegingen van ondergetekenden in het onderhavige geval geen rol spelen, en afgezien van de strategische of demografische argumenten van andere landen, die toch immers voor het verafgelegen Nederland nauwelijks van enige invloed mogen worden geacht, staat het voor ondergetekenden vast, dat handhaving van de status-quo in Nieuw-Guinea voor Nederland noch politiek of materieel noch momenteel of in de voorzienbare toekomst uitzichten biedt. Namens het Nederlansde volk mogen de Nederlandse Regering en Volksvertegenwoordiging zich wel in alle ernst en eerlijkheid afvragen of volgens de doelstellingen, beginselen, werkzaamheden en handelingen van de Verenigde Naties naast de Westerse missie van Internationale Technische Hulp aan Oosterse volken het moreel te verantwoorden blijft tegenover het buitenland in West en Oost, tegenover Indonesië, tegenover eigen burgerij en niet in het minst tegenover 70 000 Nederlanders in Indonesië om de uiteindelijke zelfbeschikking van enige honderdduizenden Papoea's tot een onbepaalde tijd in de toekomst uit te stellen door een koloniaal beleid althans voor een aantal jaren te handhaven. De koloniale ‘mission sacrée’ van het Westen in het Oosten, ongeacht de morele en materiële waarde daarvan in het verleden, kan niet langer in rust en vertrouwen worden voortgezet. De Nederlandse Regering zou het landsbelang dienen met een onderzoek naar alle mogelijkheden, hoe en wanneer met in achtneming van de noodzakelijke overgangsmaatregelen het Nederlandse volk uiteindelijk van deze ‘white man's burden’ kan worden ontslagen. Dit geldt temeer, nu het volk van Nederland overtuigd is, dat de onafhankelijkheid van de vele andere meer of minder ontwikkelde, onderling zeer verschillende en verspreide volkeren van de vroegere Nederlands-Indische Archipel een historische onafwendbaarheid is geweest. Theoretische beschouwingen over het huidige Nederlandse gezag in Nieuw-Guinea verliezen aan werkelijke betekenis naarmate de praktische verwezenlijking daarvan meer en meer problematisch wordt. Gehee los van morele motieven en rationele argumenten, welke zij persoonlijk in het geding kunnen brengen, zijn ondergetekenden van oordeel, dat om zakelijke redenen alleen reeds Nederlands tegenwoordige positie in Nieuw-Guinea niet wenselijk en op langere duur ook niet houdbaar is. Het internationale recht, dat de betrekkingen en problemen tussen Nederland en Indonesië behoort te beheersen, biedt Nederland geen bruikbare rechtsmiddelen. De internationale politiek, die helaas meer dan het recht de positie van Partijen in dit territoriale en koloniale conflict bepaalt, keert zich met de jaren tegen Nederland ten gunste van Indonesië. Terecht of ten onrechte, Nederlands positie wordt allengs zwakker. Om het even of de burgerij, de Volksvertegenwoordiging of de Regering van Nederland zulks met verontwaardiging afkeurt of in berusting aanvaardt, in haar door alle partijen geschraagde politiek inzake Nieuw-Guinea zal iedere Indonesische Regering de wereld van morgen merendeels aan haar zijde vinden. Deze feiten en verwachtingen in de buitenlandse betrekkingen behoren niet vanwege binnenlandse partijpolitiek of overzeese bestuursethiek in Nederland te worden verbloemd. Nederlanders in Indonesië roepen hun Regering in het Vaderland toe: ‘Beter ten halve gekeerd dan ten hele gedwaald!’ In verband met het bovenstaande hebben ondergetekenden de eer de Leden van de Staten-Generaal eerbiedig te verzoeken wel ten spoedigste te overwegen of het Nederlandse belang niet gebiedend eist, dat de Nederlandse Regering haar afwijzende en onbuigzame houding wijzigt en zich alsnog bereid verklaart met de Indonesische Regering van gedachten te wisselen teneinde ‘door vredelievende en redelijke middelen’ te geraken tot een definitieve vaststelling van de staatkundige status van Nieuw-Guinea in een geest van verdraagzaamheid, welwillendheid, bereidheid en vertrouwen.   Aldus opgesteld en ondertekend te Djakarta op 26 Januari 1957. Arguments of Claimants to Rule of West Irian Reviewed The writer of the following letter is a Dutch journalist who recently visited Indonesia. He is now attending the U.N. sessions in New York.   To the Editor of The New York Times:   The seven-year feud between Indonesia and the Ne-therlands over the last Dutch colony in the Far East, Netherlands New Guinea (West Irian), will come up once more before the United Nations General Assembly. Ever since sovereignty of the former Netherlands East Indies colonies was relinquished to the Republic of Indonesia (80,000,000 people), West Irian has been the main cause of irritation and dispute between The Hague and Jakarta. According to the letter of the law, Holland is entitled to rule West Irian, although the so-called Round Table Conference agreements dated 1950 speak of a mutual settlement within the next year. Indonesia, on the other hand, continually quotes Queen Wilhelmina's famous speech of 1942 in which she stated specifically that ‘colonialism is dead.’ Since West Irian was for 350 years of colonial rule undeniably a part of the former Dutch East Indies, the Indonesians argue that the territory should be turned over to them. The Dutch argue that the Indonesian Government has a large enough job on its hands to settle its own affairs and would only be burdened by Irian. Last year's u.n. resolution ‘hoped’ for a settlement of the dispute through negotiations. They were held in Geneva, but ended in deadlock.   Source of Resentment   In Indonesia West Irian is the cause of the greater part of feeling against the Dutch for their refusal to yield one inch. The Netherlands Foreign Office states repeatedly that it will nog discuss the sovereignty of a part of its territory, as Irian is, according to the Dutch Constitution. The Dutch say, furthermore, that they will never agree on a conference with Indonesia on Irian as long as Jakarta states beforehand that Irian will eventually be Indonesian. But many Dutch citizens believe that our Government should negotiate and keep the door open to discussions with this important Asian power, Indonesia. Dutch churches have protested against the Government policy, and some months ago 116 Dutch intellectuals signed a statement of protest. Only a few weeks ago 300 Dutch citizens, living and working in Indonesia, sent a petition to the Dutch Parliament to reconsider its position and questioned its justification for postponing ultimate self-determination of some hundreds of thousands of Papuans in Irian for an indefinite time and maintaining colonial rule at least for a number of years.   Aspects of Problem   Can the colonial ‘sacred mission’ of the Netherlands in Asia, irrespective of its moral and material value in the past, be further pursued in tranquillity and confidence? International law offers no useful remedies to Holland. International politics turns in favor of Indonesia. Asian and African countries, inspired with the spirit of Bandung and united in their political struggle against Western white colonialism, form an increasing front in number and influence. Whatever the u.n. decision may be, apart from ‘hoping’ Jakarta and The Hague will find the means to continue discussions, may they both receive the actual moral support of their fellow-members in the u.n. to agree and come to terms over these deplorable causes for the worsening of relations between Indonesia and the Dutch.   Willem L. Oltmans.   New York, Feb. 20, 1957. I should like to make a few observations in regard to the report from Tokyo by Keyes Beech as it appeared in your paper on Feb. 17: ‘u.s. Backing Seen for Indonesian Rebels.’ I consider it most unfortunate that such articles do appear in the United States press, as they can only futher widen the rift between Asia and the West. When United States paratroopers were sent to Little Rock to call a rebellious governor to order - and this country is not a democracy which was founded (completely unprepared) a bare 12 yaers ago - no articles appeared in the Indonesian press expressing veiled hope that the United States would fall apart, although naturally the sympathy of Indonesia, as the rest of the world, lay with the Negroes in the South. You know how through ignorance of outsiders the Little Rock clash was misinterpreted abroad. Now you are doing exactly in this country the same thing as far as Asian-African nationalism is concerned, which is the main reason you are so rapidly losing friends all over the world. There could not be any more shortsighted policy followed by the State Department, as your Mr. Beech reports, namely ‘unspoken United States support for the rebel regime now set up in Padang on Sumatra.’ If I understand right, your paper recently reversed its editorial policy in the dispute between my country and Indonesia over New Guinea. A courageous and commendable example of fair treatment and objective decency is rarely given in journalism and one can only find such a thing in the United States. However, in the interest of both your paper and your readers, I might suggest you reconsider the conduct of the United States Government in regard to Indonesia as put forward by Mr. Beech. An unfriendly attitude by Washington toward Djakarta and President Sukarno can only be of disadvantage to the United States. Asian-African former colonial powers are naturally suspicious toward the West, except maybe for the United States, although most of the classical colonial nations like England, France, Portugal and last, but not least, the Netherlands, are among America's closest friends. As you editorialized yourself: ‘It will do the free world little service if New Guinea is saved (I would say “saved”), while Java is engulfed by communism.’ The failure to find a solution for the New Guinea dispute between my country and Indonesia, by either United Nations or United States good offices (the latter the Indonesians had hoped for) has resulted in an exodus of Dutchmen from Indonesia and a low point in Western prestige in Indonesia. United States neutrality was
observed in Djakarta as unfriendly and pro-colonialist. Washington hesitated and failed to support this young nation, beset with a multitude of problems, derived from a complete lack of ‘education’ not supplied for by former colonial regimes. The United States policy toward Djakarta lately has been solely and totally negative. This is exactly the issue over which Ambassador John M. Allison resigned. Over and over again Indonesians have turned toward Washington for understanding and moral support. It is not sufficiently realized in this country that the Malay people are basically friendly toward the West. ‘Wasn't the United States once the most popular Western power, or rather nation in Indonesia?’ wrote another United States reporter a couple of weeks ago. Ambassador Allison, a State Department Far East specialist, understood Indonesians and he was liked and respected for it in Djakarta; now he is gone, too. Nobody can foresee what the result of our shortcomings toward Indonesia - and its 84 million people - will be. It's my opinion that through lack of understanding, but what is even more shameful, through lack of a serious, objective effort to appraise the Indonesian policy, we are slowly but surely losing another valuable friend the West cannot afford to lose in this most densely populated area of the world. I have still to come across the first American who does not automatically associate Sukarno's ‘guided democracy’ concept with communism. In Europe we have a saying: ‘Blessed be the ignorant!’   WILLEM L. OLTMANS   New York (Mr. Oltmans is a United Nations correspondent for the Amsterdam Vrij Nederland.) 

  

  Dr. M. van Blankenstein   Wassenaar, 28 januari 1961 Zeer geachte Heer Soekardjo Wirjopranoto, Van Oltmans ontving ik een brief, waarvan ik aanneem dat deze met uw medeweten geschreven is. Mijn eerste brief uit Nederland, u door Oltmans ter hand gesteld, was nog algemeen van inhoud. Wat ik schrijven kon na enige gesprekken met belangrijke personen, getuigde, zoals u gemerkt heeft, van een zeker optimisme; maar houvast vond u er nog niet in. In dit antwoord op Oltmans' brief van 16 januari kan ik positiever zijn, zowel waar ik negatieve als waar ik positieve dingen zeg. Het beeld in Den Haag is mij nu veel duidelijker geworden. Zelfs het negatieve, dat ik reeds aanduidde, wijst naar vaster omlijnde mogelijkheden. Dat negatieve bestaat dan hierin. De vraag werd gesteld wat de prijs is welke Nederland voor Irian wil hebben. Het antwoord moet zijn, dat deze slechts bestaan kan in een herstel van behoorlijke, laat ons hopen op den duur vriendschappelijke, betrekkingen en de mogelijkheid van normale handelsrelaties die daaruit moet voortvloeien. U had zelf van ‘gelijk oversteken’ gesproken. Ik ben daarop toen niet ingegaan, en ik zal nu uitleggen waarom niet. Nederland kan geen eigenlijke prijs vragen voor Irian, en wel om twee redenen niet. Ten eerste kan geen volk zich meer veroorloven koloniën te verkopen. De tweede reden is, dat een prijs geen waarde zou hebben. Zodra deze prijs tastbare vorm krijgt, is het een afgedwongen tegenprestatie, die geen zeker bezit zou zijn, en wel om politieke en morele redenen. Zou die ‘prijs’ later weer onteigend worden, dan zou niemand ter wereld zich daarover druk maken. Nederland zou tegenover de wereld in een veel zwakkere positie zijn dan toen Indonesia de Nederlandse bezittingen onteigende om druk in de Irian-kwestie uit te oefenen. Toen vond Nederland zoals u weet, nog heel wat sympathie. Die zou niet meer bestaan wanneer Indonesia bezit onteigende of rechten introk, die door een kwanseltransactie inzake het volk van Irian in Nederlands bezit teruggekomen waren. Reeds daarom ware de ruiltransactie voor Nederland onbehagelijk. Een bij voorbaat geen ruimte voor onrust latende oplossing is ver daarboven te verkiezen. Terugkeer tot vroeger bezit zou voor Nederland ook weinig waarde hebben. Om dit bezit in waarde te herstellen, zou het Nederlands bedrijfsleven daarin enorme kapitalen moeten steken. Daartoe is het stellig niet bereid. In bezit in Indonesia bestaat niet genoeg vertrouwen meer als het op deze wijze herkregen zou zijn. U kan opmerken, dat voor onzekerheid geen reden meer bestaat, als door het overgeven van Irian de oorzaak van vroegere onteigeningen weggenomen zou zijn. Het wantrouwen betreft dan ook niet enkel Indonesia. Men acht nu eenmaal investeringen in de meeste nieuwe staten, gegeven een algemene tendentie tot nationalisatie, onzeker bezit. Als de staten leningen verstrekken, moeten zij erop voorbereid zijn, die door aller lei omstandigheden niet terug te zien. Dat is politiek te rechtvaardigen. Particuliere ondernemers echter mogen dit risico, terwille van hun aandeelhouders, niet aanvaarden. Vele Nederlandse maatschappijen zouden dus vrij zeker hun vroeger bezit in Indonesia niet terugverlangen. Zij zouden er, zoals gezegd, veel kapitaal in moeten steken, terwijl zij voor hun kapitaal reeds elders behoorlijke beleggingen gevonden hebben. Zij staan, voorzover zij tot nieuw risico in staat zouden wezen, weer stevig op hun benen. Ook hebben zij voor Indonesia ternauwernood nog de nodige mensen. Het vroegere, ervaren personeel, is grotendeels te oud geworden. De rest beeft elders, al dan niet in dezelfde dienst, emplooi gevonden. Daardoor zou een herstel van wat op de oude toestand lijkt, niet mogelijk zijn. Wij hebben geen overvloed van mensen meer. Dat dus het begrip ‘prijs’ niet in aanmerking komt, staat een regeling niet in de weg, maar kan die slechts vergemakkelijken. Een herstel van de handelsbetrekkingen, en wat hieraan ten grondslag dient te liggen, zou echter niet het karakter van een ruil, maar van een verzoening dragen. Het zou eenvoudig een terugkeer zijn tot de normale relaties tussen staten, waarbij niemand iets cadeau geeft, maar die in dit geval voor beide partijen gunstig zou wezen, omdat wij elkaars wensen en methoden en aard zo goed kennen. Hiermede heb ik de kwestie van de prijs afgehandeld. Maar nu kom ik tot de positieve mogelijkheden. Hierbij is prestige voor beide partijen van groot belang. Als ik de Indonesische positie wel begrijp, is zij aldus: Indonesia verlangt niet een plompe overdracht binnen een of twee jaar, die zonder ongelukken nauwelijks mogelijk zou zijn, maar het verlangt wel op zeer korte termijn de zekerheid dat Nederland Irian binnen redelijke tijd aan Indonesia zal overdragen. Deze overdracht eist voorbereiding, waarbij natuurlijk alle nodeloze vertraging vermeden moet worden. Wat Nederland verlangt, is een uitvoering van het zelfbeschikkingsrecht. Het heeft de verplichting daartoe niet enkel tegenover de eigen openbare mening op zich genomen, maar ook tegenover de buitenwereld en natuurlijk tegenover de reeds politiek-denkende Papoea's. Dat echter hoeft allerminst een bezwaar te zijn. De opvoeding tot zelfbeschikking, die nog nodig is, kan de tendentie hebben de Papoea's van Indonesia af te keren. Om dit te voorkomen zouden afspraken getroffen kunnen worden. Dit kan gemakkelijk, als beide partijen hetzelfde einddoel voor ogen hebben. Een erkenning van het zelfbestemmingsrecht, mede door Indonesia, zou in Nederland - na een voorbereiding van de openbare mening, die dan niet moeilijk meer hoeft te zijn - goed worden opgenomen. Wij kunnen daarbij nu reeds de belangrijke pers voor een groot gedeelte meekrijgen. Op de een of andere manier zou de u.n.o. bij de regeling, met een dienende taak, kunnen worden ingeschakeld. Misschien zou dit de zaak nog vergemakkelijken. Hoe dit zou moeten geschieden, moeten onze diplomaten onder elkaar uitmaken. Er moet een vorm te vinden zijn, die voor beide partijen bevredigend is. Kunnen wij het over deze dingen eens worden, dan zijn er geen grote moeilijkheden meer. Dit is de basis waarop ik zeker meen te weten, dat een ontmoeting tussen Nederland en Indonesia mogelijk zou zijn. Deze brief heb ik niet zonder overleg met anderen, wier oordeel u zeker belangrijk vindt, geschreven. Wat het negatieve deel betreft, daarin heb ik ook officiële figuren gekend. Er is nog een punt, waarop ik wijzen moet. Hierboven is
sprake geweest van een zakelijk wantrouwen, dat ik zeer goed begrijp. Maar bij zekere, zeer belangrijke mensen, is er nog een ander wantrouwen, dat ik ongerechtvaardigd vind en dat ik en mijn vrienden ook met kracht bestrijden. Zij menen, dat President Sukarno er alleen op uit is Nederland te vernederen en dat voor hem ook de overdracht een voor Nederland vernederende vorm moet hebben. Dat na alles wat er gezegd en gedaan is, dit wantrouwen bestaat bij mensen die de achtergronden, de omstandigheden en de gevoelens van de President niet kennen zoals mijn vrienden en ik die kennen, is begrijpelijk genoeg. Bij eventuele voorbesprekingen zouden hier nog altijd als vrienden beschouwde Indonesiers ons zeer behulpzaam kunnen zijn dit wantrouwen te bestrijden, wat uiteraard alleen in vertrouwelijke gesprekken mogelijk is. Door een samenloop van omstandigheden heb ik in de laatste tijd onze vriend Zain niet ontmoet. Ik zal hem naar Bonn, waar hij nu niet is, een afschrift van deze brief zenden. Misschien kan een ontmoeting vóór hij voorgoed uit Bonn vertrekt, nog zeer nuttig zijn, nadat wij hier reeds wat vastere bodem onder de voeten hebben. Ik hoop, dat dit schrijven u aanleiding kan geven uw bemoeiingen voort te zetten.   Met de meeste hoogachting en vriendelijke groeten, 

  

  Zijne Koninklijke Hoogheid de Prins der Nederlanden heeft de uitlating, welke hij zaterdagmorgen jongstleden bij zijn aankomst uit de Verenigde Staten op Schiphol deed, op de meest royale wijze teruggenomen. Of, om de woorden van het secretariaat van prins Bernhard te gebruiken: ‘De prins heeft zijn opmerking ingetrokken en zijn verontschuldigingen aan de heer Lunshof aangeboden’. Zulk een daad moet men niet gering achten. De geschiedenis leert dat het voor hooggeplaatsten moeilijk is woorden terug te nemen. Daarom pleit het in hoge mate voor het karakter van de prins, dat hij de zedelijke moed bezit om iets toe te geven wat iedereen van ons kan overkomen, namelijk het begaan van een misslag jegens een ander. Alleen als zulk een gesteldheid aanwezig is, kan er een gezonde samenleving bestaan; hoogheid bestaat niet alleen uit het innemen van grote posities, doch vooral - zoals de bijbel ons leert - in de kracht openlijk te erkennen te kunnen falen. Wij willen hieraan het volgende toevoegen. Namens de Bilderberg-groep heeft men ons medegedeeld dat het beleid van de regering in geen enkel opzicht binnen die groep ter sprake is gekomen; en dat zij dat beleid waar het buiten die groep besproken werd, steeds aan anderen heeft duidelijk gemaakt. De groep staat, gelijk elke vaderlander, achter onze dienstplichtigen die thans op Nieuw-Guinea de eer van Nederland, de vrijheid van de Papoea's en van ons hooghouden. Elders op deze pagina kan men lezen tegen welke machten Nederland strijdt. Men kan zeggen dat staatsrechtelijk gesproken de prins moeilijk over regeringszaken kan praten; menselijk is dat, vanzelfsprekend, onmogelijk. Waar hij in bepaalde gesprekken dit onderwerp aangeroerd zag, heeft hij met de hem eigen scherpzinnigheid het standpunt van de Nederlandse regering verdedigd; het ligt niet aan hem, dat hij als inspecteur-generaal van onze strijdkrachten niet op Nieuw-Guinea aanwezig is. De regering vindt dit minder wenselijk hetgeen, naar ons gevoel, door de prins wordt betreurd. Teneinde deze delicate kwestie te besluiten wil ik gaarne de verklaring aanhalen, welke ik voor het journaal van de n.t.s. heb afgelegd, nadat de prins mil had uitgenodigd voor een gesprek op paleis Soestdijk. ‘Het is zo,’ aldus heb ik voor de televisie verklaard, ‘dat z.k.h. de Prins der Nederlanden en ik een bijzonder aangenaam onderhoud hebben gehad. Het bleek mij dat de prins zich gestoten had aan een passage in een artikel van Elseviers Weekblad, een passage, die aldus luidt: “Wij vragen ons af wat een dergelijke bijeenkomst betekent. Waarom de geheimzinnigheid waarmede zij is omhuld, wat de personen bezielt die er aan deelnamen, van wie enkelen zich overigens bijzonder flink hebben gehouden. Hier werd over Nederlandse staatszaken ten aanhore van buitenlandse diplomaten niet alleen gesproken doch ook kritiek uitgeoefend. Terwijl onze jongens in de jungle vechten, onze vloot wordt aangevallen, groepeert een aantal figuren zich in een Scandinavische stad om te raisoneren over de doelmatigheid van dood of leven voor onze dienstplichtigen.” Er is natuurlijk geen sprake van dat bij het schrijven van dit artikel ook maar in de verste verte aan Zijne Koninklijke Hoogheid is gedacht. En zijne Koninklijke Hoogheid is daar thans van overtuigd. Het is begrijpelijk, dat de prins bij het lezen van deze passage zijn leiding van de Bilderberg-groep in het geding dacht te zijn. De verklaring van Zijne Koninklijke Hoogheid dat ik mij aan onwaarheden zou hebben schuldig gemaakt, kan ik mij voorstellen. Maar Zijne Koninklijke Hoogheid heeft mij in een persoonlijk onderhoud expressis verbis meegedeeld, dat aanvankelijke indruk volkomen onjuist is gebleken te zijn. Prins Bernhard was groot genoeg van karakter om in dit persoonlijk gesprek onomwonden toe te geven, dat hij zich heeft vergist. Hij machtigde mij deze, zijne woorden, ook voor de televisie duidelijk te maken. Ik van mijn kant begrijp, dat bij de prins een verkeerde indruk is gewekt. Daarom zijn Zijne Koninklijke Hoogheid, de Prins der Nederlanden, en ik beiden verheugd, dat wij dit misverstand op de meest vriendschappelijke wijze uit de weg hebben kunnen ruimen.   H.A. Lunshof In mijn eerste analyse van 20 januari 1962 over de verhouding Nederland-Indonesia, kwam ik tot de volgende conclusie: ‘Het moet van uitermate groot belang worden geacht, dat Nederland en Indonesia op korte termijn tot overeenstemming komen over Nieuw Guinea. Voor Nederland is dit een nationaal belang om de volgende redenen:     Voor het westen is dit van belang om de volgende redenen:     Ik meen dus te mogen stellen, dat een overdracht van het Bestuur van Nieuw Guinea aan Indonesia, b.v. de eerste vijf jaar onder toezicht van de u.n.o., teneinde te zorgen dat de zelfbeschikking binnen het raam der Republik Indonesia ook werkelijk gerealiseerd wordt, de enige juiste oplossing van het geschil kan inhouden.’   Het is algemeen bekend, dat uit de bovengenoemde anlyse het plan Bunker is voortgekomen. Na urenlange besprekingen met de Attorney General, later in het bijzijn van de heer Bunker en in overleg met vertegenwoordigers van de Indonesische strijdkrachten, kwam op 16 februari 1962 het ontwerp-plan Bunker gereed. Hoewel de Ned. Minister van Buitenlandse Zaken, Mr. Luns, persoonlijk op 22 februari 1962 een afschrift van het ontwerp-plan werd overhandigd, kwam eerst maanden later, toen het Bunkerplan reeds door de ontwikkelingen was achterhaald, de aanvaarding door Nederland. De heer Luns, die jarenlang zulk een ‘flink’ standpunt in het geschil met Indonesia innam, veranderde in een uur geheel van standpunt en wenste nu niet keihard te onderhandelen, maar liet zich als een koe naar de slachtbank leiden. Immers de Nederlandse onderhandelaar, Dr. van Royen, kreeg instructie op geen enkele wijze de Nederlandse financieel-economische belangen te berde te brengen. Zelfs toen Ambassadeur Malik op mijn verzoek tijdens de onderhandelingen de financieel-economische kwesties tersprake bracht, kreeg Dr. van Royen instructie uit Den Haag. daar niet op in te gaan, ja, zelfs werd Dr. van Royen gedwongen millioenen dollars steun voor de ontwikkeling van Nieuw Guinea aan te bieden. Geen woord mocht er gerept worden over de betaling van Rijksbezittingen in Nieuw Guinea. Het was Mr. Luns bekend, dat Indonesia bereid was in het bereikte accoord het volgende op te nemen:     Dit Indonesische streven had de steun van de Amerikaanse regering, daar dit betekende, dat het New Yorkse accoord een algemeen verzoeningsaccoord tussen Nederland en Indonesia zou worden, hetgeen vooral zeer belangrijk zou zijn voor de tot standkoming van het grootscheepse, op stapel staande, ontwikkelingsplan voor Indonesia van het Westen. Ik acht het bekend bij de lezer, dat dit Indonesische voornemen en de U.S.-backing daarvan voor een belangrijk deel mijn werk is geweest. Wij hadden echter buiten Mr. Luns gerekend, want hij weigerde dit te aanvaarden. Dr. van Royen was door een indiscretie van een topambtenaar van het State Department in een gesprek met Mr. Luns in een zeer moeilijke positie terechtgekomen en was machteloos door een discreet chantagespelletje van Mr. Luns. Voor de goede orde wijs ik er nog op, dat Indonesia reeds in 1961, zowel aan Mr. Luns persoonlijk, als aan andere Nederlandse en u.s.-functionarissen, had doen weten dat zij een ‘overall’ agreement met Nederland prefereerde. Het standpunt van de Nederlandse regering, dat zij geen ‘overall’ agreement wenste en haar grote activiteit bij haar bondgenoten om Indonesia geen militaire, economische of financiële hulp te verlenen, had tot gevolg, dat de behoefte aan bovengenoemde hulp door het Westen slechts voor een klein gedeelte kon worden verleend, zodat Indonesia niets anders overbleef dan zich tot de u.s.s.r. te wenden. De steeds toenemende Russische hulp had tot gevolg, dat de u.s.s.r., toen het conflict tussen Nederland en Indonesia haar hoogtepunt bereikte tijdens de jaarwisseling en Indonesia langzamerhand volkomen afhankelijk was geworden van de hulp uit Moscow, de u.s.s.r. ook in de binnenlandse verhoudingen van Indonesia een belangrijke factor werd. Op dat moment koos Moscow partij en zette al haar kaarten op Dr. Subandrio en liet hem enige maanden later, in ruil voor haar backing, het bekende Moscow treaty tekenen. De wereld heeft in 1945 het nationaal socialisme vernietigd - hetgeen men in elk geschiedenisboekje kan lezen - maar is dit wel zo? Wij hebben een bloedige oorlog gevoerd en het Duitse nationaal socialisme op de knieën gebracht, maar het nationaal socialisme bloeit in de gehele wereld als nooit te voren. Krutschev is bezig een socialistisch Oost-Europa op te bouwen onder het Herrenvolk der Russen. Nkrumah poogt hetzelfde te doen onder God Nkrumah. In Zuid-Amerika vinden wij eveneens deze tendens en Sukarno ziet een Zuid-Oost Asia geleid door het Indonesische Herrenvolk onder de grote Bung Karno. Al deze ‘Führer’ verschillen in éen opzicht met Hitler, nl. zij durven de uiterste consequentie van hun streven, nl. oorlog, niet te aanvaarden. Zij behoeven die ook niet te aanvaarden, tenminste de
eerste jaren niet, omdat zij de u.n.o. hebben, die gebruikt kan worden om werkelijke oorlog te voorkomen. In de u.s.a. vindt men deze nationaal-socialistische tendens niet, om de eenvoudige reden, dat nationaal socialisme slechts kan bestaan, of misschien beter gezegd, zich slechts kan ontwikkelen, indien de ontwikkeling van een dictator mogelijk is en dat is onmogelijk in de structuur der u.s.a. In Asia en Africa pogen dictators als Sukarno, Nkrumah, Nasser etc. de voor hun ambitieuze plannen benodigde militaire en economische macht te verkrijgen door middel van een handig gebruik maken van de koude oorlog tussen Washington en Moscow. Indien men van een strijd tussen verschillende ideologieën kan spreken, dan is er geen strijd tussen kapitalisme en communisme, want kapitalisme en communisme bestaat niet meer, doch een strijd tussen de democratie en het nationaal socialisme. Dat het Westen, dat de democratie poogt te realiseren, over de gehele wereld wordt teruggedrongen is slechts te danken aan het verkeerde uitgangspunt der strategie van het Westen, nl. de strijd tegen het Communisme, dat niet meer bestaat. Het is dit verkeerde uitgangspunt, dat de oorzaak is van het feit, dat het Westen geen enkele invloed van enige betekenis heeft in Indonesia en ook de oorzaak zal zijn van het feit, dat Indonesia in Zuid-Oost Asia haar drang naar expansie, naar uitbreiding van grondgebied, rustig zal voortzetten. Zoals in Nazi Duitsland Hitler de motor was van het Nazi-imperialisme, zo is het in Indonesia Sukarno. Zoals zo vaak, is Sukarno het produkt van zijn verleden. De zoon van een Balinese moeder en een Indo-Europese vader, die het kind niet wilde erkennen, doch hem wel financieel steunde bij zijn latere studie. Een man, die in zijn studiejaren zijn haat tegen zijn vader kon uitleven door haat tegen Nederland. Een man, die bij zijn mede-studenten bekend stond om zijn ongebreidelde eerzucht, zijn fysieke lafheid en zijn egoïsme. Een man, die een Sundanese, veel oudere vrouw trouwde die wat geld had, hem onderhield, hem door dik en dun tot in de gevangenissen steunde en als loon, toen hij door de Japanse bezetter op een hoge positie werd gezet, werd verlaten. Een man, die met het pistool in de rug moest worden gedwongen de Indonesische onafhankelijkheid te proclameren, uit angst voor de Japanners enz., enz. Aan de andere kant een man met een scherp inzicht in de binnenlandse verhoudingen, een man, die precies weet hoe hij zijn onderdanen moet aanpakken, zowel als persoon alsook als groep, een uitstekend redenaar met een scherp verstand. Het noodlot van Sukarno is, dat hij vaak het sentiment het verstand laat overheersen en hij als geboren politicus noch enige interesse noch enig inzicht in economische problemen heeft. Voor hem is Sukarno Indonesia en Indonesia Sukarno en in de praktijk komt het daarop neer. Hoe is zijn positie in het huidige Indonesia? In de jaren 53/54 nam de oppositie tegen Sukarno in Indonesia toe. Langzaam maar zeker ontwikkelde zich een sterk front tegen hem onder leiding van het leger; de openlijke kritiek nam toe en zijn positie wankelde. Ook op zijn eigen partij, de p.n.i., begon hij zijn greep te verliezen. Sukarno begreep, dat hij slechts aan de macht kon blijven, indien er twee groeperingen bestonden van ongeveer gelijke kracht, waartussen hij kon laveren. De enige groepering, die met zijn steun op korte termijn van ongeveer gelijke kracht zou kunnen worden als het leger, waren de communisten, die op dat moment volledig op de achtergrond waren gebleven. Met Sukarno's hulp waren de communisten in enkele jaren een macht geworden, die die van het leger in evenwicht hield. Op dit evenwicht bouwde Sukarno zijn bijna onaantastbare machtspositie in Indonesia. Het laatste jaar echter, in het kader van de strijd om Nieuw Guinea, maakte hij een kardinale fout. Dr. Subandrio, een man verteerd door eerzucht en zonder scrupules, was in de ogen van Sukarno zijn meest trouwe lakei. Van hem was geen enkel gevaar te duchten. Noch het leger, noch de communisten moesten de eer krijgen ervoor te hebben gezorgd, dat Indonesia Nieuw Guinea in handen kreeg. Dat moesten Sukarno en zijn lakei Subandrio zijn. Subandrio echter zag zijn kans. Voorzichtig begon hij Sukarno in te kapselen met zijn eigen mensen en werd zelf zijn voornaamste adviseur. Hij wist Sukarno praktisch geheel te isoleren, zowel van het leger als van de communisten. Bij elk gesprek dat Sukarno met wie dan ook houdt, is steeds een man van Subandrio aanwezig. Sukarno door en door kennende, voerde of weerhield hij Sukarno die inlichtingen, die nodig waren om Sukarno te laten komen tot die beslissing die hij wenste. Hij is het, die in Indonesia als de man wordt gezien die de Nieuw Guinea zaak heeft opgelost en niet Sukarno. Het gevolg is, dat de Nieuw Guinea zaak Sukarno geen triomf heeft gebracht, maar zijn positie heeft verzwakt. Immers de balans tussen communisten en leger is verbroken, daar er een nieuwe macht is ontstaan, nl. die van Subandrio. De dictatoriale macht van Sukarno begint te wankelen of wordt in ieder geval bedreigd. Sinds enkele weken realiseert Sukarno zich dat. Op korte termijn zal zich een interne strijd gaan ontwikkelen, waarbij Sukarno zich of zal inzetten om zijn huidige dictatoriale positie te behouden c.q. te versterken, of zich zal terugtrekken in een positie van de ‘ailing’ vader des vaderlands, de Churchill van Indonesia. In het eerste geval bestaat het gevaar, dat hij door het creëren van een nieuwe buitenlandse provocatie in b.v. Portugees Timor, Brits Noord-Borneo, Australisch Nieuw Guinea etc. Subandrio zal pogen te vernietigen. Hierop kom ik later terug. In het tweede geval zal er een strijd ontbranden om de macht tussen de op Peking georiënteerde communistenleider Aidit, de nauw aan Moscow verbonden Subandrio en de Westers georiënteerde legerchef Jani Ook hier kom ik later op terug. Subandrio is het type van de koude politieke schaakspeler, die slechts een ding zoekt, nl. macht. Sentimenten spelen bij deze zeer intelligente man geen enkele rol, noch heeft hij enige scrupules. Hij heeft moed en doorzettingsvermogen en laat zich niet van zijn plannen afbrengen. Hij is er in geslaagd lang te wachten en op het juiste moment zijn kans te grijpen. Terwijl Indonesia onder Sukarno de kans loopt een tweede Cuba te worden, zal dat onder Subandrio nooit gebeuren. Subandrio draait er zijn hand niet voor om, morgenvroeg alle Russen het land uit te zetten en te weigeren
ook maar éen cent te betalen of enig agreement na te komen. Subandrio realiseerde zich, dat om Nieuw Guinea uit de handen van Nederland te krijgen, militaire macht nodig was. Hij realiseerde zich, dat hij nooit voldoende hulp uit het Westen kon krijgen, dus wendde hij zich tot Moscow. Daarvoor was hij immers in een ideale positie. De Indonesische communisten waren vervreemd van Moscow en sterk georiënteerd op Peking. Moscow zag dit met lede ogen aan en zocht een mogelijkheid in Indonesia een vinger in de pap te krijgen. Subandrio kwam als van God gezonden. Tijdens zijn bezoek aan Moscow begin 1961, was ook de Nederlandse communistenleider, Paul de Groot aanwezig, die kwam verklaren dat Subandrio in de Tweede Wereldoorlog in Nederland zich in de communistische illegaliteit als een goed communist had gedragen. Mede door Subandrio ging de u.s.s.r. Indonesia militair helpen. Het éen leidde tot het ander en begin 1962 parafeerde Subandrio het bekende Moscow treaty, hetwelk in feite Indonesia zeer sterk bond aan de u.s.s.r., zowel militair als politiek en economisch. Subandrio interesseert het niet, welke functie hij heeft, het interesseert hem alleen maar de werkelijke macht geheel in handen te krijgen. Hij weet, dat hij de persoon niet is om Sukarno op te volgen, omdat hij alle elan mist, die Sukarno de volksmenner gemaakt heeft, die hij is. Daarom is Sukarno's positie als de ‘ailing’ vader des vaderlands als President met hemzelf daarachter als de werkelijke sterke man, de ideale positie en dat is dan ook waar hij naar streeft. Zijn kansen liggen niet ongunstig. Deze zijn namelijk geheel afhankelijk van wat het Westen gaat doen. Het is Subandrio bekend, dat er op het ogenblik plannen worden opgesteld voor grootscheepse hulpverlening van het Westen aan Indonesia, waarbij de gedachten uitgaan van een gezamenlijk u.s./West-Europese inspanning. De plannen betreffen zowel een economisch als een militair hulpprogramma. Zijn doel is uiteraard deze plannen uitgevoerd te krijgen, een streven waar Moscow het mee eens is. Hierop kom ik later terug. Het enige gevaar wat hem dreigt is de openbaarheid van het eerder genoemde Moscow treaty, dat in de eerste plaats Sukarno en het leger de ogen zou openen, maar ook de communisten van Aidit. In dat geval zou Subandrio een gesloten front tegenover zich krijgen en zou het snel met hem gedaan kunnen zijn. Het is Subandrio gelukt President Kennedy, Dean Rusk en Maxwell Taylor ervan te overtuigen, dat zijn Moscow treaty slechts een tactische manoeuvre was in het kader van de strijd om Nieuw Guinea en dat, nu deze kwestie is opgelost, Indonesia verlangend staat uit te kijken naar nauwe banden met het haar zo innig verbonden Westen. Bob Kennedy, McCone, McGhee denken er anders over, maar kunnen President Kennedy's mening (nog) niet veranderen. Openbaarmaking van het Moscow treaty zou tevens tot gevolg hebben, dat het Westen niets zou voelen voor een grootscheepse hulpverlening. De Indonesische communistische partij (p.k.i.) heeft een merkwaardige ontwikkeling doorgemaakt. Voor de Tweede Wereldoorlog was zij in feite niets anders dan een afdeling van de Ned. Communistische partij. Het was bovendien de p.k.i. die de eerste werkelijk nationale opstand tegen het Nederlandse bewind organiseerde in 1926. Tijdens de Tweede Wereldoorlog waren het de communisten, tezamen met de socialisten, die een illegale verzetsorganisatie opbouwden tegen de Japanners, terwijl alle andere z.g. nationalistische groeperingen met de Japanse bezetter collaboreerden. Het waren communisten of linkse socialisten, die de onafhankelijkheidsproclamatie van 1945 forceerden. Aan de andere kant waren het ook communisten, die de staatsgreep, de z.g. Madiun rebellion in 1948 organiseerden. Het was in de jaren na deze opstand, dat de basis gelegd werd voor de huidige p.k.i. Het was de opdracht van Moscow om de 1948 rebellion op te zetten, die het vertrouwen van de jonge Indonesische communisten in Moscow ondermijnde. De jonge communisten waren van oordeel, dat een opstand op dat moment een verraad was van de Indonesische revolutie en het Marxisme Leninisme. Zij verweten de oude leiders als Alimin, Muso, Sakirman c.s., dat zij, terwijl zij wisten dat de opstand de vernietiging van de communistische partij zou betekenen, toch de orders uit Moscow hadden uitgevoerd. Bovendien voerden zij aan, dat de leiding in Moscow het inzicht in de Indonesische verhoudingen misten, dat nodig was om de communisten in Indonesia succesvol te leiden. De Mediun rebellion dwong de p.k.i. ondergronds te gaan. De interne strijd om de macht werd gewonnen door de jonge garde, aangevoerd door Aidit, Supeno en Lukman c.s. Zij begonnen met de partij-opbouw volgens de ideëen van Mao Che Tung en met hulp van de Chinese Communistische partij, waaruit de huidige nauwe banden tussen de beide partijen zijn gegroeid. De p.k.i. is er in geslaagd de meest efficiënte organisatie op te bouwen, die Indonesia ooit gekend heeft, zowel in politiek als militair opzicht. Zij is bovendien bezig met het opbouwen van een apparaat, dat zonodig de gehele Indonesische economie kan overnemen zonder schokken. Kortom de p.k.i. beschikt over een bijna compleet schaduw overheidsapparaat. De nauwe band tussen Moscow en Subandrio heeft echter de p.k.i. in een moeilijke positie gebracht. Zij kan moeilijk de Russische hulp aan Indonesia aan gaan vallen, zonder het conflict Moscow Peking in haar geheel in discussie te brengen en dat laatste is nu eenmaal taboe in de communistische wereld. De p.k.i. is dus nu gedwongen een afwachtende houding aan te nemen, hetgeen Subandrio in zijn plannen heeft gecalculeerd. De p.k.i. wacht op het juiste moment en zij kan lang wachten zoals het verleden heeft aangetoond. De Indonesische strijdkrachten zijn voortgekomen uit zowel gewapende onderdelen der politieke partijen als uit gewapende strijdgroepen uit de vrijheidsstrijd. In de jaren '47 opereerden alle strijdgroepen afzonderlijk, zowel wat acties als bewapening als bevoorrading betreft in los verband gecoördineerd door de z.g. Tentara Keamanan Rakjat (Leger ter beveiliging van het volk). De Madiunopstand toonde de Indonesische leiders het gevaar van zulk een constellatie, zodat de verschillende groepen werden georganiseerd in een normaal leger, de Tentara Nasional Indonesia (het Indonesische nationale leger). In eerste instantie was dit niets anders dan de vroegere strijdgroepen in haar geheel ondergebracht in brigades en divisies onder het oude commando. Successievelijk werden de oude strijdgroepen uit elkaar gehaald, de officieren overgeplaatst en de invloed van de politieke partijen teruggedrongen. De hoge en opperofficieren van het huidige Indonesische leger en Marine komen voor het overgrote deel voort uit het vroegere Kon. Ned. Indisch Leger en de Japanse Heiho, Peta etc. De meesten zijn na 1950 herschoold in het Westen. De Luchtmacht aan de andere kant werd voornamelijk herschoold in de communistische landen. Over het algemeen kunnen wij zeggen, dat de strijdkrachten Westers georiënteerd zijn en dat geldt ook voor de Luchtmacht sinds de pro-communistische Suryadarma van het Commando der Luchtmacht ontheven werd. Door de politieke ontwikkelingen rond Nieuw Guinea was het leger gedwongen met Russisch materiaal en adviseurs te werken, een samenwerking, die een bron van wrijvingen veroorzaakt. De strijdkrachten pogen dus, nu het Nieuw Guinea probleem is opgelost, samenwerking met het Westen te vinden. De infiltratie in de Luchtmacht van Subandrio c.s. baart Jani/Nasution vele zorgen. Zij zijn van mening, dat de eerzucht van Subandrio en zijn volkomen gebrek aan economisch inzicht een gevaar voor Indonesia betekenen. Het Indonesische volk, zo redeneren zij, is qua mentaliteit een democratisch volk. Het uiteindelijke doel moet dus zijn een democratie op Westerse basis aangepast aan de Indonesische omstandigheden. Zulk een democratie is echter eerst mogelijk, indien politieke en vooral economische stabiliteit is verkregen. Deze economische stabiliteit is slechts te verkrijgen door samenwerking met het Westen. De communisten zijn niet in staat tot zulk een grote krachtsinspanning, welke nodig is om economische stabiliteit te verkrijgen. Bovendien zijn de communistische landen zelf nog in ontwikkeling en hebben al hun krachten nodig om in hun eigen landen een gezonde economie op te bouwen. De economische samenwerking met het Westen kan slechts het beoogde effect binnen de beoogde termijn hebben, indien Indonesia politiek stabiel en de maatschappij gedisciplineerd is. De meest geëigende vorm van bewind in deze overgangsperiode tot democratie, de periode van economische opbouw, is een soort van verlicht militair bewind als uitgangspunt en naarmate de economische opbouw vordert een geleidelijke democratisering van de Indonesische maatschappij. Ik meen te mogen stellen, dat het bijzonder is te kunnen constateren, dat juist in de topleiding der Indonesische strijdkrachten een gezonde belangstelling en een gezond inzicht bestaat in de economische problematiek van Indonesia, een belangstelling en inzicht dat men bij Sukarno en Subandrio mist. Het onmiddellijke gevaar voor de strijdkrachten is Subandrio. Indien Subandrio er in zou slagen het Westen te verleiden via hem grootscheepse hulp aan Indonesia te verlenen, is Subandrio's positie praktisch onaantastbaar geworden en is de politieke rol van het leger uitgespeeld. Een belangrijk Amerikaans politicus zei eens tegen mij: ‘Jullie Nederlanders moeten zover mogelijk uit de buurt blijven van alles wat Indonesisch is, want jullie doen de Westerse zaak in Indonesia alleen maar schade. De Indonesiërs haten jullie als de pest, want jullie herinneren hen alleen maar aan 350 jaar wanbeheer.’ De goede man was er echter helemaal naast. Natuurlijk heeft de Nieuw Guinea zaak de verhouding tussen Nederland en Indonesia vertroebeld, doch ik meen de verhouding het beste te kunnen karakteriseren met de uitdrukking ‘er bestaat een liefde-haat complex.’ De impact van het Nederlandse koloniale bewind op de Indonesische maatschappij was veel groter dan derden denken. Het voormalige Nederlands-Indië was een van de best gerunde kolonies ter wereld op het economische vlak. De levensstandaard van de autochthone bevolking was de hoogste in de voorloorlogse koloniën, terwijl Nederland bij de souvereiniteitsoverdracht in 1949 een economisch gezonde maatschappij achterliet. Waar de Nederlandse politiek faalde, was op het gebied van het onderwijs en de politieke ontwikkeling. In vergelijking met andere Europese koloniale mogendheden in Asia en Africa waren de Nederlanders veel dieper verwoven met de Indonesische samenleving, dan bijvoorbeeld de Engelsen of de Fransen met hun Aziatische koloniën. Het aantal volbloed Nederlanders dat in Indonesia werd geboren, in Nederland naar school ging, naar Indonesia terugkeerde om daar te werken en te sterven, was zowel procentsgewijze als absoluut, vele malen groter dan dat der Engelsen in India. De procentsgewijze grote Indo-Europese groep, is daarvoor ook een aanwijzing. Het is het noodlot van Nederland, misschien is dat ook wel een beetje het gevolg van de Nederlandse volksaard, dat de Nederlandse internationale politiek over het algemeen achter de feiten aanhuppelt. Dit was en is de oorzaak, dat er tussen beide landen, of misschien de beide regeringen, een conflictsituatie ontstond met het bekende gevolg. Niettegenstaande de openlijke oorlogstoestand welke tussen Nederland en Indonesia heeft bestaan, waren tijdens deze oorlogstoestand de relaties tussen individuele Nederlanders en Indonesiërs uitstekend, terwijl het wederzijds begrip groter was dan men in het buitenland dacht, immers het Nieuw Guinea conflict was in feite niets anders dan een conflict dat werd gecreëerd door een kleine groep in Nederland en dat uitgroeide tot een prestige conflict. Dat prestige speelt ook nu nog een rol, want Nederland zit te wachten tot Indonesia het initiatief neemt tot het herstel van de vriendschap en Indonesia zit op Nederland te wachten. De gevolgen van het Nieuw Guinea conflict hadden echter ook nog een positieve kant namelijk de vernietiging van de mythe, dat Nederland niet zonder Indonesia kon bestaan en Indonesia niet zonder Nederland. Na de uittocht van de Nederlanders uit Indonesia in 1957 en de in beslagname van alle Nederlandse bezittingen in dat land, is Indonesia niet in elkaar gestort en heeft Nederland zich op korte termijn hersteld van het verlies. De uit Indonesia teruggekeerde Nederlanders zwierven uit over de andere landen in de tropen en alhoewel zij in die landen meer verdienden dan in Indonesia, dachten zij toch terug, misschien met een beetje weemoed, aan het Indonesia waar zij zich thuis voelden. Andere buitenlanders, zowel uit het Westen als uit de Commu-nistische landen, namen de plaatsen van de Nederlanders in en hoewel deze buitenlanders in vele gevallen dezelfde technische kennis bezaten als de Nederlanders, waren en zijn zij niet alleen veel duurdere krachten, maar zij leefden strikt gescheiden van de Indonesiërs en hadden geen begrip van het Indonesische land en volk. Dat is dan ook de enige reden, dat de aanzienlijke buitenlandse hulp aan Indonesia niet het gewenste effect sorteert. De Amerikaanse buitenlandse politiek na de Tweede Wereldoorlog, is er op gericht vanuit een militair en economisch sterk verdedigingsblok de expansiedrift van Peking-Moscow in te dammen en terug te dringen. Indien wij de stand van zaken van 1945 vergelijken met die van heden, dan is er slechts een conclusie mogelijk, namelijk het faillissement van de Amerikaanse buitenlandse politiek. De invloed van Moscow is overal in de wereld toegenomen ten koste van die van Washington. De snelle ontwikkeling van de Europese integratie en als gevolg daarvan, de steeds toenemende economische macht, heeft tot gevolg, dat de u.s.-invloed in het Atlantische bondgenootschap steeds kleiner wordt en de tijd niet ver af is, dat het onbetwiste leiderschap der u.s.a. in de Westerse alliantie zal plaats maken voor een West-Europees/Amerikaanse leiderschap. De expansie van de invloed van Moscow gaat steeds verder, terwijl het prestige der u.s.a. bij de z.g. neutralen met de dag afneemt. Deze ontwikkeling is primair te danken aan het feit, dat een bestendige lijn in de Amerikaanse politiek ontbreekt, immers, de u.s. buitenlandse politiek wordt teveel gedomineerd door de binnenlandse politieke verhoudingen, is te vaak een binnenlands politiek argument. Dit heeft tot gevolg, dat elke kwestie der buitenlandse politiek beoordeeld wordt vanuit het standpunt en inzicht van de gemiddelde Amerikaan, hetgeen de Amerikaanse politieke constellatie nu eenmaal met zich brengt. De gemiddelde Amerikaan vindt de Amerikanen eigenlijk superieur aan alles buiten Amerika. Hij is de overtuiging toegedaan, dat de Dollar almachtig is en de rest van de wereld ondankbaar, omdat deze niet met beide handen de geboden kans aangrijpt om de American way of life geheel te omarmen. Hij kan het niet begrijpen, dat de rest van de wereld haar eigen leven wil leiden en is onaangenaam getroffen, dat de wereld zich verzet tegen de Amerikaanse politiek, die toch alleen maar het beste voor hen wil (dat laatste is nog waar ook onder zeker voorbehoud.) De Amerikaanse politiek wordt daarom gedragen door de Dollar en draagt het zwart-wit stempel, dat ook de Amerikaanse binnenlandse politiek zo karakteriseert. Aan de andere kant is er het soort van idealisme, een naïef idealisme, dat gebaseerd is op de niet reële sentimentaliteit van het Amerikaanse volk. Het is daarom, dat er een vaste lijn in de Amerikaanse buitenlandse politiek ontbreekt en opportunisme de leidraad is, terwijl een concreet doel ontbreekt, om over een strategisch concept maar helemaal niet te spreken. De Russische successen in de ruimtevaart hebben veroorzaakt, dat Washington voornamelijk om binnenlandse politieke redenen gedwongen is waar mogelijk met de u.s.s.r. in het strijdperk te treden, teneinde het Amerikaanse ego, in feite de basis van de Amerikaanse macht, te beschermen. Zulk een strijdperk is ook in Indonesia te vinden op het gebied der hulpverlening. Juist in Indonesia vinden wij een concreet en helder voorbeeld van het fiasco der Amerikaanse buitenlandse politiek en het gebrek aan coördinatie tussen de verschillende diensten, die die politiek uitvoeren. In 1950 was de Amerikaanse invloed in Indonesia zeer groot. Washington maakte echter geen gebruik van deze invloed en had in de grond van de zaak weinig interesse in Indonesia. De communistische partij was verboden en had weinig invloed en dus behoefde Washington er zich niet druk over te maken. In 1962 heeft Indonesia de grootste communistische partij in de vrije wereld. Het land zit vol communistische technici en de strijdkrachten zijn voor het grootste gedeelte uitgerust met communistisch materiaal, terwijl de invloed en het prestige van Amerika beneden het nulpunt is geraakt. De oorzaken hiervan zijn gemakkelijk uit het bovenstaande op te maken. De grootste fout is echter dat de u.s. zich veel te laat heeft bemoeid met het Nieuw Guinea conflict, hetgeen alleen te wijten is aan een gebrek aan inzicht in de Indonesische verhoudingen, dat belachelijk zou zijn, indien het niet zo dramatisch is. Indonesia probeert Washington tegen Moscow uit te spelen, teneinde van beide zijden zoveel mogelijk binnen te slepen, een spelletje dat geleid wordt door Dr. Subandrio. Elders heb ik reeds op de gevaren gewezen. In dit licht is het dus belangrijk, dat langzaam maar zeker in Washington het besef begint door te dringen dat hulp op basis van concurrentie-overweging met de u.s.s.r., nooit en te nimmer het beoogde effect sorteert. In de inleiding in het hiervorenstaande, heb ik reeds gesteld, dat de ontwikkelingen in Indonesia de laatste jaren in belangrijke mate het gevolg zijn van de negatieve politiek van Nederland. Alhoewel Nederland éen der kleinste landen van het Westerse bondgenootschap is, blijft toch haar houding naast die van de u.s.a. de belangrijkste factor voor de eerstvolgende jaren in de verhouding tussen Indonesia en het Westen. De reden hiervan is, dat de banden op het emotionele vlak (de emotie is in Indonesia ook in de politiek een zeer belangrijke factor) sterker zijn, dan de buitenstaander vermoedt, terwijl de economische know how over Indonesia niet in de u.s.a. of Indonesia zelf te vinden zijn, maar in Nederland. Om met het laatste te beginnen, de resultaten van de economische hulp, zowel van Oost als van West, zijn in belangrijke mate ver onder de verwachtingen gebleven. De hulpverlenende machten geven de Indonesiërs van het falen van die hulp de schuld. Zowel communistische als Amerikaanse functionarissen hebben mij lange verhalen gedaan over de luiheid, de corruptheid, de vijandschap etc. van de Indonesische regering, overheid en volk. Dit is echter weer zulk een geval van de beroemde splinter en de balk. Of men het er nu niet of wel mee eens is, Indonesia vond zichzelf ook na 1950 nog altijd verwikkeld in de strijd om en de veiligstelling van haar onafhankelijkheid, zolang Nieuw Guinea nog niet in haar bezit was. Als gevolg daarvan werd het nationale zelfbewustzijn tot in het extreme opgevoerd. Elk woord of daad, dat in de verste verte maar enigszins zou kunnen gelijken op kritiek of aantasting van de verworven onafhankelijkheid, zowel nationaal als persoonlijk, had en heeft ui-termate vijandige readies tot gevolg. Het gebrek aan kennis van de nogal ingewikkelde mentaliteit van de Indonesiër had tot gevolg, dat goede bedoelingen van de hulpverleners, vijandige reacties van Indonesische zijde uitlokte. Dit soort kwesties aan de lopende band veroorzaakte dat de buitenlandse hulpverleners zich sociaal gingen afsluiten van de Indonesiërs, zodat men op het ogenblik in Djakarta streng geïsoleerde Russische, Amerikaanse en andere eilandjes vindt, waarop men zich na de werktijd opsluit. Daaruit komt dan voort, dat de vinger op de pols van de Indonesische maatschappij ontbreekt; de samenwerking in de arbeid tussen buitenlander en Indonesiër niet loopt; de uit te voeren projecten niet op de juiste manier op de Indonesische maatschappij worden afgesteld en b.v. fabrieken kort na het vertrek van de buitenlanders in de soep draaien en gewoon verlaten worden. Men vindt in Indonesia over het algemeen de voorwaarden van de buitenlandse hulp te zwaar, terwijl de resultaten ver beneden de verwachtingen blijven. Technische hulp is waardeloos, indien men daarbij geen rekening houdt met de plaatselijke omstandigheden. Men ergert zich aan de arrogantie van de buitenlanders en hun weelderige exclusieve levenswijze. Waarom, zo vraagt de Indonesiër zich af, was het rendement van de Nederlandse investeringen vele malen hoger dan die der buitenlandse hulp van het ogenblik en waarom kost een huidige buitenlandse expert driemaal zoveel als vroeger een Nederlander, terwijl die Nederlander vele malen betere resultaten verkreeg dan die dure huidige Amerikaan of Rus? Waarom, zo vraagt men zich verder af, draaien Nederlandse, ver voor de oorlog gebouwde elektrische centrales, nog altijd zonder haperen, terwijl éen jaar oude, door buitenlanders gebouwde elektrische centrales regelmatig defect zijn? Het antwoord is heel eenvoudig. De Nederlanders hielden bij hun objecten rekening met de mentaliteit van het Indonesische volk en de structuur van de Indonesische maatschappij, waarvan zij in het economische vlak alles van wisten en nog weten, terwijl de andere buitenlandse groepen hun plannen baseerden op hun eigen maatschappelijke structuur en bepaalde politieke motieven. De emotionele banden tussen Nederland en Indonesia en vooral tussen Nederlanders en Indonesiërs, zijn nog altijd zeer sterk. Deze individuele banden, vaak persoonlijke vriendschapsbanden, zijn ook tijdens het conflict om Nieuw Guinea niet verbroken. De mening van de Indonesische topleiding komt in feite hierop neer: ‘Wij moeten zien, dat wij een economisch hulpprogramma in elkaar draaien, waarvan de topleiding in handen is van Nederlanders en Indonesiërs, waarbij de Indonesiërs slechts tot taak hebben ervoor te zorgen, dat de Nederlanders er geen overmatige winsten uit slepen.’ Het vreemde is nu, dat men in Nederland geen werkelijke vijandschap vindt ten opzichte van Indonesia. Zoals in Indonesische ogen Luns de zondebok is, zo is dat in Nederlandse ogen Sukarno. Dat de Nederlands-Indonesische verhouding op het ogenblik zich in een impasse bevindt, is het werk van de heer Luns, immers in Nederland heeft men de overtuiging, dat, nu de kwestie Nieuw Guinea is opgelost, er ook een oplossing dient te worden gevonden voor de financieel-economische geschillen. Eerst dan is het klimaat geschapen om zich volledig van beide kanten in te zetten voor de economische opbouw van Indonesia. Het is Mr. Luns geweest, die heeft voorkomen, zoals in mijn inleiding uiteengezet, dat deze overeenkomst op korte termijn zou worden gerealiseerd. Het is daarom ook Mr. Luns, die met alle tot zijn beschikking staande middelen, zal pogen het herstel van de normale betrekkingen tussen beide landen te voorkomen. De Nederlandse politieke structuur, met daaraan gekoppeld het lage peil der Nederlandse politici, maakt het mogelijk, dat éen persoon met niet meer capaciteiten dan een onverzettelijke wil en een politieke va banque mentaliteit, zijn wil aan Nederland op kan leggen zonder veel tegenstand. De Nederlandse politieke constellatie brengt verder met zich, dat een sterke politieke oppositie in feite niet mogelijk is, omdat de oppositie van vandaag de coalitie-partner van morgen kan zijn. Het evenredige systeem veroorzaakt, dat de sterkte der politieke partijen in de Tweede Kamer in de loop der jaren aan geen belangrijke schommelingen onderhevig is, zodat de meningen van het volk in feite nooit aan bod komen. Daarbij komt dan nog, dat de pers praktisch geheel aan de verschillende politieke partijen gebonden is, niettegenstaande alle slogans van ‘onafhankelijk’ en ‘vrij en onverveerd’. De politieke onverschilligheid van het volk wordt daardoor in de hand gewerkt, zeer tot genoegen van de politici, al beweren zij het tegengestelde. Nederland wordt dientengevolge geregeerd door de besturen van de politieke partijen en hun dienaren en indien ergens sprake is van een geleide democratie, dan is het wel in Nederland. De partijbesturen vinden nu, dat zij in de Nieuw Guinea zaak hun gezicht verloren hebben en het veld hebben moeten ruimen door de ‘kortzichtigheid’ van Washington. Het ligt echter zo, dat Washington en speciaal de Attorney General, het spelletje van ophouden van prestige, gebaseerd op leugens en halve waarheden, door had en daarnaar handelde. Het toneelstuk der Nederlandse politici van de zo goed willende en zo idealistische Nederlandse regering, in de steek gelaten door al zijn vrienden, wordt dagelijks opgevoerd via de aan de partijen gebonden pers, radio en televisie. Het huidige kabinet moet coûte que coûte voorkomen, dat het bedrijfsleven de verbindingen met Indonesia gaat herstellen, omdat het daaraan verbonden herstel van de diplomatieke, culturele en andere betrekkingen, een openlegging van de Indonesia-politiek der laatste jaren tengevolge zal hebben met misschien als gevolg, dat er een voor Nederland ongekend aantal schandalen aan de oppervlakte zullen komen. Het bovengenoemde toneelstuk wordt opgevoerd, teneinde het bedrijfsleven in de positie van de verrader van het Nederlandse belang te manoeuvreren, indien het de betrekkingen met Indonesia herstelt. Indonesia is een potentiële markt van 100 miljoen mensen, rijk aan grondstoffen met een bevolking, welke voor Asia goed gedisciplineerd kan worden genoemd en met een ontwikkelingspeil dat, in vergelijking met andere Aziatische landen, behoudens Japan, hoog te noemen is. Het conflict met Nederland produceerde een groot wantrouwen tegen het Westen, waardoor de
communisten een grote invloed konden verkrijgen door uitbuiting van dit wantrouwen. Het is dus van uitermate groot belang voor het Westen om te zorgen, dat deze potentiële markt voor het Westen niet verloren gaat, hetgeen dus zou betekenen, dat Indonesia in de Comecon zou worden opgenomen. In dit laatste geval zou de gehele Westerse positie in Zuid-Oost Asia onmogelijk worden en in feite kunnen worden afgeschreven. Het moge bekend worden geacht, dat Moscow bij Indonesia aandringt op het betalen der gedane leveringen, hetzij in cash, hetzij in een politiek, militair en economisch agreement. De voornaamste punten van het door Dr. Subandrio geparafeerde agreement kimt u als bijlage aantreffen. Het is daarom, dat een gemeenschappelijk westers economisch ontwikkelingsplan voor Indonesia op strikt zakelijke basis en op korte termijn gerealiseerd, tot de meest urgente vraagstukken van het ogenblik behoort. De bilaterale hulp van het Westen heeft niet de beoogde resultaten afgeworpen. De gecoördineerde hulp der Comecon heeft dit wel gedaan, in ieder geval in meerdere mate dan die van het Westen. Het is daarom noodzakelijk voor het Westen, dat er een nieuw intiatief genomen wordt, waarop ik later nader zal ingaan. De Comecon, dus in feite de u.s.s.r., was enige jaren geleden, wat Indonesia betreft, in een onmogelijke positie gemanoeuvreerd. Als gevolg van haar houding ten opzichte van de p.k.i., had deze zich meer en meer afgewend van Moscow en zich op Peking gericht. De eerste geschillen tussen Moscow en Peking kondigden zich aan met als gevolg, dat de Russische invloed op de Indonesische communisten tot het nulpunt werd teruggebracht. De burgerlijke groeperingen in Indonesia zagen weinig in het zoeken van steun in het communistische kamp. De ommekeer kwam in 1957. De nationalisatie der Nederlandse eigendommen in Indonesia, zonder compensatie-afspraken en de daaropvolgende anti-Westerse campagne, gaf de u.s.s.r. de kans. Zij verklaarde Indonesia in alle opzichten te steunen en zegde haar alle mogelijke economische militaire en politieke hulp toe. De u.s.s.r. deed haar aanbod gestand toen Indonesia, daar het Westen, speciaal tegenover militaire hulp huiverig stond, zich tot Moscow wendde. De Russische hulp kwam geleidelijk in steeds grotere mate naar Indonesia, zowel economisch als militair. Het Indonesia in nood, tekende elke haar voorgelegde overeenkomst, teneinde de stroom van goederen en economische hulp niet te onderbreken. Half 1961 zagen de Russen in, dat een overeenkomst met Nederland niet ver meer af was en dat het nodig was de bereikte positie te consolideren en in de interne politieke strijd partij te kiezen. Na lang wikken en wegen werd besloten alle kaarten op Dr. Subandrio te zetten, hetgeen tot op heden een juiste politiek bleek te zijn. Subandrio was volkomen bereid een overeenkomst te ondertekenen welke Indonesia geheel, zowel politiek als economisch en militair, aan de u.s.s.r. bond. Moscow, die tot de ondertekening van het bovenbedoelde treaty haar invloed had aangewend om een gewapend conflict over Nieuw Guinea te voorkomen, veranderde haar politiek, na de tot standkoming van dit treaty, ‘overnight’, immers de ontwikkelingen volgden elkaar veel te snel op in het Nieuw Guinea conflict en de oplossing was veel dichterbij, dan de Comecon zich had gerealiseerd. Een gespannen verhouding met het Westen moest zeker voortduren tot half 1963 om de Comecon in staat te stellen haar positie in Indonesia te consolideren. Het provoceren van een gewapend conflict was de enige mogelijkheid. Indien er een gewapend conflict geprovoceerd door Indonesia zou ontstaan, zou Moscow door middel van haar steun President Sukarno kunnen chanteren het eerder genoemde Moscow treaty te ondertekenen. Dit heeft niet zo mogen zijn. Attorney General, Robert Kennedy zag samen met zijn adviseurs het gevaar en forceerde een oplossing van het Nieuw Guinea conflict en het Treaty is tot op heden nog niet door President Sukarno getekend. De positie van de Comecon landen in Indonesia is niet zo best meer. Terwijl aan de ene kant de economische hulp aan Indonesia niet de gewenste resultaten heeft opgeleverd en eerder averechts heeft gewerkt door de tactloosheid van de Comecon adviseurs, poogt Indonesia onder de betalingsverplichtingen uit te komen. Daar Indonesia op de hoogte is van een grootscheeps hulpprogramma van het Westen, dat nu op stapel staat, voelt zij zich sterk tegenover de Comecon en heeft zelfs al gedreigd de Comecon adviseurs het land uit te zetten. Ate klap op de vuurpijl begint ook de aartsopportunist Dr. Subandrio zijn bakens voor de zoveelste maal te verzetten. Voor de Comecon is Indonesia van het grootste belang. Haar enige bolwerk in Zuid- en Zuidoost Asia, Noord Vietnam, richt zich steeds meer op Peking, zoals alle communistische partijen in Asia. Het is daarom, dat Comecon al haar krachten inspant om het Moscow treaty ondertekend te krijgen, waarbij zij geen enkel middel schuwt. Reeds eerder in dit geschrift, stelde ik, dat de houding van het Westen in de eerstvolgende zes maanden ten opzichte van Indonesia in feite koers zal bepalen, welke dit land de eerstkomende jaren zal volgen. De in het genoemde tijdvak te nemen initiatieven zullen echter niet alleen beslissend zijn voor de internationale politiek van Indonesia, doch ook voor de binnenlandse politiek. De vraag is nu, welke maatschappelijke structuur onder welke leiding is de meest juiste voor de nu ingaande ontwikkelingsfase, zodat deze rustig en zonder spanningen kan worden doorlopen? Hieraan zit meteen vast de vraag, welke positieve rol het Westen daarbij kan spelen. Ik zal pogen hieronder die vragen te beantwoorden. Reeds eerder stelde ik, dat het Indonesische volk een democratisch volk is. Zelfs President Sukarno's regime kan deze democratische instelling niet voorbij zien. Tot in de kleinste dorpen toe is het een soort van vrij gekozen dorpsraad, die de locale problemen oplost en dat is iets, dat door de eeuwen heen zo is geweest. Op het lagere niveau heeft Sukarno de democratie laten bestaan, terwijl hij haar op het hogere en het hoogste niveau de nek omdraaide. Hij kon dit doen, omdat de gang van zaken op het ho-gere en hoogste niveau boven het bevattingsvermogen der massa ging. Een van de weinige efficiënte overheidsapparaten, het propaganda ministerie, consolideerde die toestand. De zeer snelle toeneming van het ontwikkelingspeil, maakte het noodzakelijk een eenzijdige voorlichting te creeren, hetwelk leidde tot gevangenneming der oppositie en het weren van buitenlandse kritische invloeden. De positie der verschillende groeperingen in Indonesia, heb ik eerder uiteengezet. Het huidige Indonesia van President Sukarno, het door éen man geregeerde Indonesia, heeft alleen kunnen bestaan door het gezamenlijke, nationale doel van geheel Indonesia, nl. het verkrijgen van West Nieuw Guinea. Alle geschillen, onderlinge haat etc. werden in de ijskast gezet en alles werd ondergeschikt gemaakt aan dit nationale doel. De strijd om de macht, die voor 1955 woedde, zal wederom ontbranden. Zoals reeds eerder uiteengezet, vindt men in de strijdkrachten de enige positieve macht in Indonesia, wier prestige bij de bevolking als groep en niet als persoon, groot genoeg is om als leidende groep op te treden. Een Indonesiër is een geboren intrigant. Hij houdt ervan als tijdspassering (als het nog wat oplevert is het helemaal mooi) almaar oppositie-groeperingen te vormen en via alle mogelijke wegen, zoals het verspreiden van geruchten die kant noch wal raken, het beschuldigen van corruptie van een ieder die hen onwelgevallig is enz. enz., de overheid te ondermijnen. De politieke discipline zonder welke de democrat ie onmogelijk is, ontbreekt. Het exploiteren van deze Indonesische mentaliteit heeft alle huidige politieke leiders aan de macht gebracht, uiteraard gekoppeld aan het feit, dat zijzelf de meester intriganten zijn. Het instellen van een werkelijke democratie in Indonesia tijdens de opbouw, zou resulteren in het verdwijnen van de buitenlandse hulp in een chaotische poel. Er dient dus een soort van verlichte dictatuur te worden gevormd als uitgangspunt en een geleidelijke democratisering der maatschappij naarmate de opbouw vordert. Deze verlichte dictatuur zou een dictatoriale bevoegdheid moeten hebben voor wat betreft de defensie, de buitenlandse politiek en de economische opbouw, terwijl zij aan de andere kant een vrije partijvorming en de daarmee verbonden democratische instellingen zou moeten toelaten. Indien men de bovengenoemde drie sectoren weet vrij te houden van de politieke intriges etc., dan is het mogelijk aan de Indonesische behoefte van intriges, politieke rellen etc. te voldoen. In het kader van deze gedachtengang is het te begrijpen, dat de strijdkrachten voor deze dictatoriale bevoegdheid de aangewezen groep zijn. Er zijn legio constructies mogelijk om de strijdkrachten ook staatsrechtelijk in die positie te brengen. Om dit echter te bereiken is eerst een versterking der positie van de strijdkrachten nodig, zodat zij in staat zijn de macht van Subandrio te liquideren en de invloed van Sukarno terug te brengen tot die waarmee hij begonnen is, nl. die van een constitutioneel president of nog beter, die van de ‘ailing’ vader des vaderlands. Alhoewel het schijnt, dat zulk een ontwikkeling niet te verwachten is, zal dit in belangrijke mate afhankelijk zijn van de Westerse houding in deze zaak. Het is een onweerlegbaar feit, dat de politieke instelling van de leiding der strijdkrachten pro Westers is, met andere woorden, men verwacht meer effect van Westerse hulp, terwijl men bovendien de aan deze hulp verbonden gevaren voor de onafhankelijkheid van Indonesia gemakkelijker onder controle kan houden dan die van communistische zijde. De strijdkrachten zijn bovendien van mening, dat de bedreiging der Indonesische onafhankelijkheid primair komt van de zijde van Peking. Alhoewel het geschil Moscow/Peking op het ogenblik de Comecon-hulp minder riskant maakt, bestaat de mogelijkheid tot een regiemverandering in Peking of in Moscow, waaruit voort zou kunnen komen een nieuwe eenheid van het Communistische kamp, met als uiteindelijk gevolg, dat Indonesia door haar afhankelijkheid zowel militair als economisch van Moscow geen tegenstand kan bieden aan de expansie naar het Zuiden van Peking China. Vooral voor de strijdkrachten, die zich nu moeten gaan voorbereiden op het onafwendbare conflict met Peking, is dus vooral de militaire afhankelijkheid van Moscow een levensgevaar. De verdere opbouw der strijdkrachten dimt dus met Westerse hulp te geschieden. Wat de economische opbouw betreft overheerst de mening, dat de Comecon niet de mogelijkheden heeft om een grootscheeps ontwikkelingsplan van Indonesia te financieren en uit te voeren, vooral ook omdat de Comecon landen nog bezig zijn met htm eigen economische opbouw. De eventueel te verlenen hulp van Comecon op economisch gebied, is geen hulp, die de economische expansie der Comecon ten goede komt, doch integendeel de te geven hulp wordt aan de eigen economie onttrokken en remt dus de eigen ontwikkeling af. Normaal zakelijk gezien, kan men dus concluderen dat aan Comecon hulp geen economische overwegingen ten grondslag liggen maar politieke. Het zijn juist deze politieke overwegingen, die de strijdkrachten tot de mening hebben gebracht, dat economische hulp der Comecon op grote schaal niet aanvaardbaar kan worden geacht. Economische hulp uit het Westen aan de andere kant, kan op grote schaal worden verleend, zonder dat de Westerse economie daar schade van ondervindt. Het is zelfs zo, dat de Westerse economie voor grote kapitalen en productie-capaciteit emplooi zoekt. Een grootscheeps Westers hulpprogramma, zou dus voor de Westerse economie een stimulans zijn, die haar voordeel brengt. Zulk een programma zou dus beide zijden economisch voordeel brengen en de overwegingen om tot zulk een plan te komen zouden strikt economisch zijn. Het is daarom, dat in principe Westerse economische hulp op grote schaal voor de strijdkrachten aanvaardbaar zou zijn. Het is dus de wijze waarop de Westerse hulpverlening wordt opgediend, die beslissend in deze is. De vraag die dus overblijft is hoe een economisch hulpprogramma er uit moet zien, dat aan de ene kant het economisch chaotische Indonesia omzet in een economisch stabiel Indonesia en dat aan de andere kant voor het huidige regiem politiek aanvaardbaar is en toch leidt tot een politieke ontwikkeling zoals hierboven als wenselijk uiteengezet. Volgens mijn mening dient zo'n ontwikkelingsplan langs de volgende lijnen ontwikkeld te worden:     Voor verdere details verwijs ik naar mijn nota van 12 november 1961 en mijn memo's van 7 januari, 22 februari en 20 juni 1962. Van Westers standpunt bekeken is zulk een plan alleszins aantrekkelijk. Een plan op deze basis zou een werkelijk Westers plan zijn, hetgeen in politiek opzicht er aan zou medewerken, dat de steeds groter wordende kloof tussen West-Europa en de u.s. in ieder geval in een opzicht wordt overbrugd. Financieel zal het een en ander geen inspanning zijn om de eenvoudige reden, dat de bilaterale economische hulp, die Indonesia op het ogenblik krijgt, een totaal beloopt van ongeveer u.s. $400 millioen per jaar. Een verhoging van de hulp met u.s. $300 millioen per jaar, kan dus geen bezwaar zijn. Bovendien zijn deze 300 millioen slechts een garantie en brengt het bedrijfsleven zelf de benodigde gelden op. Internationaal politiek gezien, is dit plan bovendien een prachtig argument tegen de communistische staatseconomie. Van Indonesische zijde bezien, is het aanvaardbaar, omdat het accent wordt gelegd op de reeds hierboven genoemde economische overwegingen, daar dit hulpprogramma niets anders is dan een iniatief van ‘private enterprise’. Aangezien de Amerikaanse regering in principe bereid is de ‘consulting phase’ voorlopig te financieren, mits er redelijke zekerheid bestaat, dat het plan doorgang zal vinden, kunnen wij stellen, dat de ‘consulting phase’ kan beginnen in april, mei 1963, zodat als streefdatum voor de uitvoering kan worden gesteld 1 januari 1964. Verder aannemende, dat men in Indonesia half 1963 de Nieuw Guinea triomf zal zijn vergeten en de binnenlandse politieke strijd zal oplaaien, is het niet zo moeilijk om tegen die tijd een precedent te scheppen om de strijdkrachten te doen ingrijpen. Indien deze zaak goed wordt voorbereid, dan schijnt het mij toe, dat juist dit Westerse economische hulpprogramma en eventueel Westerse militaire hulp, de meest belangrijke inzet zijn van deze te verwachten binnenlandse politieke strijd.     Wij kunnen de huidige toestand in Indonesia als volgt samenvatten:     De fatale ontwikkeling kunnen wij voorkomen door:     Amsterdam, september 1962. August 27, 1969   Dear Mr. Oltmans: We have reported in some detail the bloodbath in Indonesia that took place in the wake of President Sukarno's removal from power, time readers were fully informed at the time of the slaughter of hundreds of thousands of people who were Communists or presumed to be Communists. But as a weekly newsmagazine with relatively limited space at our disposal, we cannot always review for readers the events of previous years unless they have some direct and important bearing on the news we are reporting in a particular week. We would be hopelessly bogged down otherwise in material which is more properly the province of the history books. In any event our June 13 cover story was primarily a look at the split in the world Communist camp today, and we thought it would be useful to show how the Commu-nist parties in some 88 countries line up in the ideological dispute between the u.s.s.r. and Red China. At this point, obviously, the Indonesian Communist Party with its reduced membership of 5,000, is hardly a factor of any importance. Thank you very much for your letter. We appreciated your interest.   Sincerely, Isabel Kouri   Mr. Willem L. Oltmans de Genestetlaan 10 Bilthoven, The Netherlands IK:msr 

  

  

  Vragen van de heer Beerekamp (C.H.U.), op 6 december 1966 medegedeeld aan de Minister van Cultuur, Recreatie en Maatschappelijk Werk: De Raad voor de Journalistiek: Gezien een bij de Raad ingekomen klacht d.d. 30 december 1966 van Willem L. Oltmans tegen de hoofdredacteur van De Telegraaf waarbij hij zich beklaagt over de inhoud van een tweetal in het nummer van 6 december 1966 van De Telegraaf gepubliceerde artikelen, getiteld ‘Waardeloze Reportage. n.t.s. vist voor f50 000 achter het nieuws’ en ‘Treurig’, waarin te zijnen aanzien enige flagrante onjuistheden zijn opgenomen en waardoor hij zich in hoge mate beledigd gevoelt; Gezien het door de adjunct-hoofdredacteur van De Telegraaf ondertekende verweerschrift d.d. 10 april 1967 waarin deze stelt, dat aan de betrouwbaarheid van de verkregen informaties, waaruit de in De Telegraaf van 6 december 1966 gepubliceerde berichten werden samengesteld, niet behoeft te worden getwijfeld en hij dan ook geen aanleiding kon vinden om tegen klager Oltmans enig verweer te voeren; Gelet op de op 23 mei 1967 gehouden zitting van de Raad, alwaar alléen klager Oltmans is verschenen, zodat tegen de betrokkene - hoofdredacteur van De Telegraaf - verstek wordt verleend en de zaak conform de artt. 35/37 van het reglement voor de Raad wordt voortgezet; Gehoord in de zitting van de Raad op 23 mei 1967 klager W.L. Oltmans, die ter nadere toelichting van zijn klacht uiteenzette: Overwegende: dat aan de Raad in zijn zitting van 23 mei 1967 door de heer Oltmans aannemelijk is gemaakt, dat hij een zitting van het proces-Soebandrio heeft bijgewoond en dat uitvoerige n.t.s.-interviews met enige belangrijke Indonesische personen zijn gemaakt en uitgezonden, zodat in het nummer van 6 december 1966 van De Telegraaf ten aanzien van de heer Oltmans in zoverre een feitelijk onjuiste voorstelling van zaken wordt gegeven; dat het plaatsen van de woorden ‘radiomedewerker’ en ‘journalist’ tussen aanhalingstekens ten aanzien van iemand die krachtens de statuten van de Nederlandse Journalisten-Kring lid is van die vereniging, onjuist en denigrerend moet worden geacht; dat in het bijzonder bij een felle veroordeling van een persoon, zoals die plaatsvond in de betrokken artikelen van 6 december 1966, zowel ten aanzien van de feiten als ten aanzien van de beroepsaanduiding de normale zorgvuldigheid moet worden betracht: Gelet op de artikelen 1, 35/37 juncto 26, 29 en 31 van het reglement voor de Raad; Spreekt als zijn oordeel uit, dat in het onderhavige geval in de mate waarin dat door de Raad is aangegeven, die zorgvuldigheid zoveel te wensen heeft overgelaten dat gesproken moet worden van een handeling, ‘schadelijk voor de waardigheid van de stand der Nederlandse journalisten’, als bedoeld in artikel 1, lid 2 van het reglement voor de Raad; Besluit dit uitgesproken oordeel ter publikatie te verstrekken aan het orgaan van de Federatie van Nederlandse Journalisten De Journalist. Aldus vastgesteld te Amsterdam in de zitting van de Raad op 23 mei 1967 door de voorzitter, Mr. A.A.L.F. van Dullemen, en de leden Dr. E. Diemer, Mr. H. Dikkers, Prof. Dr. G.C. van Niftrik en Dr. Th. W. van Veen, in tegenwoordigheid van de secretaris, Mr. A.A. Jongerius. w.g. A.A.L.F. van Dullemen (voorzitter) w.g. A.A. Jongerius (secretaris) 

Sukarno and Nixon: Flattery?
  

  

  Aan Hare Majesteit de Koningin Soestdijk   Amsterdam, 22 Juni 1971   Mevrouw, Nu U op het punt staat een staatsbezoek aan Indonesië te brengen, gevoelen wij de noodzaak, U onze volstrekte afwijzing van dat voornemen kenbaar te maken. Uw bovenpartijdige positie als staatshoofd van ons land verbiedt naar onze stellige mening ook, dat U door Uw aanwezigheid in Indonesië partij kiest voor het bewind aldaar. Massamoord op honderdduizenden burgers, verkrachting van de Rechten van de Mens razzia's, schijnverkiezingen, concentratiekampen en vuurpelotons kenmerken de tirannie van het generaalsregime dat U zal ontvangen en welke tirannie geen Nederlander onverschillig kan laten. Wanneer Uw voorgenomen bezoek ten doel mocht hebben, de sinds september 1965 verbeterde en uitgebreide economische betrekkingen met dit Indonesië te bekronen, dan mogen wij U erop wijzen, dat de tot dusverre gevolgde investeringspolitiek, ook van Uw regering, plus de financiële injecties der zogenaamde donorlanden, weliswaar ogenschijnlijk tot grotere economische bedrijvigheid in Indonesië hebben geleid, maar het eigen bevolkingsaandeel daarbij praktisch hebben lamgelegd, en tegelijkertijd de corruptie onder de regerende legerleiding tot ongekende omvang hebben doen groeien. Dit heeft mede tot massale werkeloosheid en steeds ernstiger tekorten aan primaire levensbehoeften geleid. Onder de huidige mensonterende omstandigheden in Indonesië kan een officieel bezoek als het Uwe namens het Nederlandse volk niet worden afgedaan met de drogreden als zou het slechts een diplomatieke formaliteit zijn. Integendeel: Uw komst en verblijf in Indonesië zullen een slag in het gezicht zijn van de miljoenen Indonesiërs die de zaak van de vrijheid, de democratie en de menselijkheid tegen dit generaalsregime verdedigen. Uw bezoek zou bovendien een precedent scheppen voor een andere opvatting van het koningschap dan welke tot dusverre in Uw houding tot uitdrukking is gekomen. Het is niet ons getal, noch ons persoonlijk belang, noch de politieke of sociale betekenis van onze groep, die het gewicht van deze brief uitmaken. Het is onze betrokkenheid bij Uw optreden namens ons volk en onze diepe bewogenheid omtrent het lot van het Indonesische volk, die ons tot het schrijven van deze brief hebben gebracht. Wij spreken de vaste overtuiging uit, dat U op grond van onze hierboven uiteengezette overwegingen alsnog van Uw reis zult afzien. 

  De laatste rel rond mijnheer Luns begon enige weken geleden tijdens een n.o.s.-t.v.-forum over de reis van h.m. de Koningin naar de fascistische generaalskliek in Indonesië. Nauwelijks terzake doende lanceerde Luns andermaal een aanval op de ‘hoofdschuldige’ van het Nederlands-Indonesische Nieuw-Guinea drama, Sukarno. De Indonesische leider zou bij de vitaal belangrijke Conferentie van Genève in de winter van 1955-1956 geheime instructies hebben gegeven, om dit conclave opzettelijk te doen mislukken. Uiteraard had Luns de telegrammen van Sukarno doen onderscheppen en prompt doen ontcijferen. Aldus overtuigd van de kwade trouw der Indonesiërs - nog nimmer had Luns een zo uitgesproken club anti-Sukarnisten tegenover zich aan de conferentietafel gehad, als Harahap, Anak Agung, Roem en Sumitro - belde de bewindsman desalniettemin vader Willem (Drees) en vroeg plein pouvoir om hen, zoals een Indonesische minister mij thans zei, ‘als snotapen’ te behandelen. De ganse goegemeente, Drees c.s., de kamercommissies, het parlement, de pers (De Telegraaf schreef ‘goed gebruld Luns!’) en iedereen vloog er in. Luns speelde vervolgens, naar eigen zeggen en zoals thans omstandig uit de doeken wordt gedaan, het misschien smerigste en bedriegelijkste spel door een Nederlandse minister van Buitenlandse Zaken ooit gespeeld. Hij bood Djakarta alles aan wat men had gevraagd, om te kunnen zeggen, dat de Indonesiërs kwaad waren weggelopen en dus de schuldigen waren. Toch durfde Luns nimmer bij Sukarno's leven te publiceren, dat deze president opzettelijk Genève had doen mislukken. Luns wacht met beschuldigen tot de mensen dood zijn. Desalniettemin komen Sukarno's vijanden, die in de dagen van Genève de touwtjes in handen hadden unaniem voor hem op en beschuldigden Luns van liegen. Roem verklaarde in Djakarta dat Luns ‘kletspraatjes’ verkondigde. Anak Agung Gde Agung, tegenspeler in Genève van Luns en thans ambassadeur in Wenen, verklaarde tegenover Aad van den Heuvel en mijzelf bij een Brandpunt-opname, dat Luns de meest onbeschofte Nederlander was geweest, die deze Balinese prins ooit in zijn leven had ontmoet, en bovendien dat Luns loog. Oud-premier Drees belde een hoofdredacteur op en zei zich grote zorgen te maken over het vele gepraat van Luns; ‘ik houd mijn hart vast,’ aldus Drees. En thans komt de oud-minister met een reeks memoires in Elsevier en gooit er nog een schepje bovenop. De kletskoek wordt kritiekloos door Godfried Bomans’ discipel Michiel van der Plas opgetekend, een man die in politieke zaken al even thuis is als Blonde Greet. Wat bezielt Luns? vraagt men zich af in Haagse politieke kringen. Waarom opeens dit oud zeer opgerakeld? Nauwelijks hangt de ministersteek aan de kapstok of Luns steekt van wal. Waarom dit met alle geweld verdedigen van zijn politiek beleid, dat op meer dan één punt in een grandioos fiasco eindigde? Hij voert geen enkel bewijsstuk of document voor zijn betogen aan. Bovendien wemelen zijn herinneringen van onnauwkeurigheden. Hij herinnert zich bijvoorbeeld Sukarno in 1957 ontmoet te hebben op het trottoir voor het u.n.o.-gebouw in New York. Iedereen weet, dat Sukarno alleen in 1960 en 1961 de u.n.o. in New York heeft bezocht en nooit in 1957, een jaar dat hij in het geheel niet in de v.s. is geweest. Hij beschuldigt Robert F. Kennedy ervan zich na een bezoek van 5 dagen aan Indonesië een oordeel aan te matigen over Sukarno. Tegelijkertijd schrijft Luns, dat hij Sukarno zelf voor het eerst ontmoette tijdens een bezoek van 8 dagen aan Indonesië. Die drie dagen doen het em. De ontstellende nonsens en schandalige beschuldigingen die Luns thans aan het adres van de inmiddels overleden Sukarno lanceert benaderen oplichterij en lafhartigheid. Voor hen, die Sukarno jarenlang van nabij hebben gekend is het geschrijf van Luns misdadig. Maar niet alleen Indonesiërs en Amerikanen zijn van mening dat Luns liegt. Oud-ambassadeur dr. J.H. van Roijen te Washington d.c. kan hier van meepraten. Zó verontrust was de heer Van Roijen over Luns' eigen interpretaties van een gesprek met de toenmalige minister John Foster Dulles, dat onze ambassadeur een audiëntie aanvroeg bij h.m. de Koningin om zijn beklag te doen over de onwaarheden des ministers. Misschien ook om die reden dat de koninklijke familie niet minister Luns maar de heer Van Roijen tot peetoom van één der prinsenkinderen liet uitroepen. Want nadat Luns jarenlang president John F. Kennedy en diens broer Robert had beschuldigd van verraad in de kwestie Nieuw-Guinea legde ik in 1970 een achttal Kennedy-medewerkers op film vast. Onder hen, Mc George Bundy, professor Schlesinger jr., Theodore Sorrensen, Robert Komer, Mike Forrestal en andere Witte Huis medewerkers der Kennedy's die unaniem verklaarden (in diplomatieke termen) dat Luns onwaarheid sprak. Nooit hebben de v.s. Nederland beloofd, zoals Luns het iedereen heeft willen doen geloven, voor Den Haag op Nieuw-Guinea de kastanjes uit het vuur te zullen halen. ‘Noch schriftelijk, noch mondeling, noch publiekelijk, noch in het geheim’, aldus Mc George Bundy, thans president van de Ford Foundation. Toen Luns van de film hoorde smeekte hij letterlijk de betreffende n.o.s.-redacteur deze niet uit te zenden. Aanvankelijk scheen zijn druk op de n.o.s. te zullen slagen, maar nadat Vrij Nederland een hoofdartikel wijdde aan de vraag waarom de film niet werd uitgezonden was Luns plotsklaps tot commentaar geven bereid. Eerst noemde hij alle in de film optredende Amerikanen ‘prullen’. Toen werd een nieuwe leugen uit Luns zijn arsenaal getoverd. De Kennedy's hadden wel verraad tegenover Nederland gepleegd, maar zij hadden dit gedaan omdat zij niet op de hoogte waren geweest van Luns' afspraken met de inmiddels overleden John Foster Dulles. Inmiddels schreef mij de onderminister voor Buitenlandse Zaken van de v.s. onder het bewind van Dulles, dat hem van een dergelijke toezegging door Dulles aan Luns nooit iets ter ore was gekomen. En ook Van Roijen, die bij het gesprek Luns-Dulles aanwezig was geweest, heeft in zijn wanhoop de Koningin opgebiecht dat Luns een valse voorstelling van zaken gaf. Nu Luns geen minister meer is en Van Roijen geen ambassadeur, is wellicht de tijd aangebroken dat
alle schofterij in deze boven de tafel zal komen. Thans zijn nieuwe fabeltjes over de Conferentie van Genève aan de draaierijen en verzinsels toegevoegd en er schijnt nog meer Luns gezwets in de pen van Michiel van der Plas te steken. Met trots verhaalt Luns hoe onbeschoft hij is geweest namens h.m.'s regering tegen figuren als Kennedy en Sukarno. Ik heb zelf Sukarno uitvoerig gesproken na het bezoek van Luns aan Indonesië in 1964. Het is natuurlijk onvoorstelbaar dat deze Luns, met de onnavolgbare olifantshuid hem eigen, het bestaan heeft na jarenlang de meest onduidelijke insinuaties over Sukarno te hebben gedebiteerd, nadat zijn politiek jegens Sukarno faalde, niet de fatsoenlijke politieke consequentie trok en aftrad na de Nieuw-Guinea-debâcle. Neen. Hij bleef niet alleen zitten. Hij ging nog eens naar Sukarno toe. Met als oprecht geschenk, een Vaas uit Leerdam met hertenmotieven. Luns, die thans zo stoer zijn mening over Sukarno ten beste geeft, zal waarschijnlijk met verbazing kennisnemen van hoe Sukarno over hem dacht, als ik dit eenmaal publiceer. En echt niet alleen Sukarno dacht weinig complimenteus over onze minister, die door een Indonesische minister dezer dagen als ‘een ongelikte beer’ werd omschreven. Professor Schlesinger in zijn Thousand Days, oud-minister Roger Hilsman van de v.s. in To move a nation, oud-ambassadeur Howard P. Jones in zijn Indonesia, a possible dream, zojuist verschenen, verwijzen allen naar het diplomatieke ontact en onbeschofte optreden van Luns en erger, naar het falen van zijn politiek beleid. Maar ‘bei uns’ in Holland blijft Luns de nationale held. De grote overwinnaar van Sukarno. De populaire minister van 18 hele jaren. Geen hond die hem een duimbreed in de weg durft te leggen. Geen volksvertegenwoordiger, die hem vraagt bewijzen en stukken op tafel te leggen voor zijn jarenlange misleiden van kabinet, en parlement, of het ganse Nederlandse volk. Luns is de enige, die iets van de Duitsers heeft geleerd. Hoe groter de leugen, hoe overrompelder het publiek reageert. Niemand verwacht namelijk dat iemand op die post, in die positie, dergelijke flagrante onwaarheden zou durven debiteren, als Luns jarenlang doet en heeft gedaan. En dan te bedenken dat deze dubieuze figuur thans de spil is waar onze zogenaamde westerse verdedigingsorganisatie, n.a.v.o., om zal moeten gaan draaien. Dit belooft nog meer ellende voor de toekomst.   26 september 1971. Willem L. Oltmans. Propria Cures, datum...   Wij, P.C., bij de gratie Gods   Amsterdam, 8 november 1971   Aan de Leden van de Staten-Generaal: Wij, redacteuren van het Amsterdamse studentenweekblad Propria Cures, verzoeken u hierbij onmiddellijk een parlementaire onderzoekscommissie in het leven te roepen, die tot taak krijgt een diepgaande studie te maken van het beleid van de Nederlandse regering ten aanzien van wat wordt aangeduid als ‘de kwestie Nieuw-Guinea’, die zo'n dramatische rol heeft gespeeld in de ontwikkeling van de Nederlands-Indonesische verhoudingen. Wij hebben twee motieven voor dit verzoek: I Wij achten het van groot historisch belang als iedere twijfel jegens de politiek van de Nederlandse regering betreffende de hierboven genoemde kwestie wordt weggenomen. Wij menen dat er alle aanleiding bestaat te erkennen dat de rol van de Nederlandse regering in de gebeurtenissen, die tenslotte hebben geleid tot een derde oorlog met Indonesië, onduidelijk is. In dit verband verzoeken wij u kennis te nemen van de volgende feiten. a. Op 20 augustus jl. verklaarde oud-minister mr. J.M.A.H. Luns tijdens een n.o.s.-t.v.-discussie dat het mislukken van de Geneefse Conferentie (1955-1956) te wijten was aan het uitdrukkelijk streven in deze richting van de voormalige Indonesische president Sukarno. Deze verklaring van mr. Luns is inmiddels bestreden door: 1. Mr. Anak Agung Gde Agung, ambassadeur van Indonesië in Oostenrijk, oud-minister van Buitenlandse Zaken van Indonesië en destijds leider van de Indonesische delegatie in Genève. 2. Mr. Mohammed Roem, delegatielid in Genève. 3. Dr. Zairin Zain, oud-ambassadeur van Indonesië en thans woonachtig in Den Haag, destijds adviseur van de Indonesische delegatie in Genève. b. Mr. Luns heeft op 10 oktober 1969 in een interview met ‘The Voice of America’ verklaard dat Nederland door de Verenigde Staten van Amerika gedwongen werd zijn verantwoordelijkheid jegens het volk van Nieuw-Guinea te verraden. Deze verklaring van mr. Luns is inmiddels bestreden door: 1. Howard P. Jones, oud-onderminister van Buitenlandse Zaken van de Verenigde Staten van Amerika tijdens de ambtsperiode van John Foster Dulles en voormalig Amerikaans ambassadeur in Indonesië. 2. Michael V. Forestall, destijds adviseur van president John F. Kennedy op het Witte Huis, speciaal belast met zaken Zuidoost-Azië betreffende. 3. Prof. Guy Pauker, Amerikaans specialist voor Zuidoost-Azië. 4. McGeorge Bundy, destijds de voornaamste adviseur van president Kennedy inzake de nationale veiligheid. 5. Prof. Arthur Schlesinger jr., destijds adviseur van president Kennedy op het Witte Huis. 6. Theodore Sorensen, medewerker van president Kennedy en minister R. Kennedy. 7. Robert Komer, adviseur van president Kennedy, speciaal belast met de kwestie Nieuw-Guinea. In dit verband verwijzen wij naar een artikel van Willem Oltmans in Propria Cures van 2 oktober jl., waarin deze stelt dat de voormalige Nederlandse ambassadeur in de Verenigde Staten van Amerika, dr. J.H. van Roijen, het destijds nodig oordeelde h.m. de Koningin in te lichten over de onjuiste weergave door mr. Luns van besprekingen tussen John Foster Dulles, mr. Luns
en dr. Van Roijen aan het Nederlandse kabinet en het Nederlandse parlement. II Wij hebben de indruk dat parlementaire controle op het buitenlands beleid in Nederland niet zeer stringent geschiedt. Wij begrijpen dat maximale controle van de volksvertegenwoordiging bijna per definitie uiterst moeilijk is, omdat het buitenlands beleid vaak in nauwe relatie staat met staatsgeheimen en daarover spreekt men niet licht in openbare vergaderingen van het parlement. Wij menen dat de Nederlandse volksvertegenwoordiging het aan haar waardigheid verplicht is tenminste achteraf de gedragslijn van de Nederlandse regering in deze kwestie te onderzoeken. Wij hebben de overtuiging dat u dat in ieder geval aan ons verplicht bent. Wij hopen te hebben aangetoond dat de onderste steen van het Nederlands beleid in deze zaak nimmer is bovengekomen. Talloze betrokkenen zijn thans nog in leven en kunnen dus door u gehoord worden. Wij vertrouwen dat u met voortvarendheid te werk gaat. Wij zijn van oordeel dat u - nadat de resultaten van uw onderzoek bekend zijn - een politiek oordeel dient uit te spreken over het Nederlands regeringsbeleid ten aanzien van de kwestie Nieuw-Guinea. Wij weten ons moreel gesteund door n.r.c.-Handelsblad dat reeds op 25 mei 1970 in een hoofdartikel op een onderzoek, als het door ons verlangde, aandrong. Als uw onderzoek zou bijdragen tot een juistere geschiedschrijving zijn de gelden, die uw studie zal vergen, naar onze mening op verantwoorde wijze besteed. Latere generaties hebben recht op een zo exact mogelijk verslag van het beleid van de Nederlandse regering in deze.   Amsterdam, 8 november 1971   De redactie van Propria Cures: w.g. K. Koch I. Haagsma M.F. van Keulen-van der Steen H.M.T. Krabbé P. Hagtingius Over het verloop van de Conferentie in Geneve in December 1955-Februari 1956 tussen de Indonesische en Nederlandsche delegatie, ter bespreking van het probleem van West Irian dat sinds de soevereiniteits overdracht in 1949 gedurende meer dan tien jaren de verhoudingen tussen beide landen hadden vertroebeld, was niet veel gepubliceerd geworden. Ex-minister Luns, die tijdens genoemde onderhandelingen als voorzitter van de Nederlandsche delegatie fungeerde, had gemeend op 23 Augustus een paar dagen voor het bezoek van koningin Juliana aan Indonesie, welk bedoeld was de thans heersende uitstekende goede betrekkingen tussen Indonesie en Nederland te manifesteren, op een t.v.-interview in Nederland zijn persoonlijke versie over deze ongelukkige periode van de Nederlandsch-Indonesische betrekkingen te releveren. Hij roerde dit onderwerp nog weer aan in zijn artikelenreeks ‘Ik herinner mij’ welke sinds 18 September 1971 in het Nederlandsche tijdschrift ‘Elsevier’ was verschenen. Aangezien ik in de tijd van die onderhandelingen in Geneve, minister van Buitenlandsche Zaken van Indonesie in het kabinet Burhanudin Harahap en uit dien hoofde leider van de Indonesische delegatie was geweest, was ik nauw betrokken met de voorbereidingen welke tot die besprekingen hadden geleid en later verantwoordelijk als leider van de delegatie omtrent het verloop van die onderhandelingen. Van mijn kant had ik reeds het een en ander gezegd over deze materie in een k.r.o.-t.v.-interview, welke op 28 Augustus j.l. in Nederland was uitgezonden. Terwille van de objectiviteit terzake en het voorkomen van het ontstaan van allerlei ‘legenden’ rondom deze kwestie, ben ik den hoofdredacteur van het tijdschrift ‘Elsevier’ erg dankbaar, die mij in de gelegenheid heeft gesteld om mijn ervaringen tijdens die conferentie opgedaan in dit tijdschrift naar voren te brengen en die markante punten van geschil te releveren, welke uiteindelijk hadden geleid tot de mislukking van die conferentie met zijn deseatreuse gevolgen op de Indonesisch-Nederlandsche betrekkingen. Toen het kabinet Burhanudin Harahap in Augustus 1955 optrad waren de Nederlandsche-Indonesische verhoudingen niet goed te noemen welke te wijten waren in het bijzonder aan het ontbreken van een oplossing van het West Irian probleem, dat in Indonesie als een nationaal probleem was beschouwd. Het was duidelijk dat geen enkel kabinet in Indonesie een meerderheid in het parlement kon krijgen en zich staande hield, indien het niet bij machte was om de oplossing van dit West Irian probleem in zijn program op te nemen. Zo ook het Burhanudin Harahap kabinet, dat in zijn program als eerste punt dit onderwerp opnam. In verband hiermede had premier Burhanudin Harahap op 29 September 1955 een interview voor de pers gegeven, waarbij hij de nieuwe koers van de regering in zake zijn beleid t.a.v. Nederland duidelijk uiteenzette en dat het bedoeling van de Indonesische regering was de Indonesisch-Nederlandsche verhoudingen te normaliseren en alle uitstaande geschilpunten inbegrepen het West Irian probleem door onderhandelingen en langs vredelievende weg op te lossen. Deze geste van den Indonesische premier kreeg een gunstige reactie van zijn Nederlandsche collega den heer Drees, die zeide dat de Nederlandsche regering de uitlatingen van premier Burhanudin Harahap om de Nederlandsch-Indonesische verhoudingen te normaliseren op prijs stelde en van haar kant zou zij al het mogelijke doen om deze pogingen te helpen realiseren. Het lag voor de hand, dat dit West Irian probleem het overheersende geschilpunt was tussen Indonesie en Nederland en de primaire aandacht vereiste van de regering in Indonesie om in deze kwestie tot een vergelijk te komen met de Nederlandsche regering. De regering Harahap zocht oprecht naar een oplossing van dit probleem aangezien een oplossing van dit West Irian probleem en door de opname van een soort van een arbitrage clausule in de financieel-economische overeen-komsten. Het tweede punt omvatte de financiële en economische overeenkomsten van de Ronde Tafel conferentie welke door de loop der veranderde politieke omstandigheden in Indonesie niet meer in overeenstemming waren met de geest der tijd en vervangen dienden te worden door nieuwe overeenkomsten en het derde punt ging over het voor Indonesie zo'n belangrijke vraagstuk West Irian. Dit agendapunt luidde als volgt: ‘Besprekingen aangaande bepaalde problemen met betrekking tot West Irian, met dien verstande dat elk van de beide partijen hun respectievelijke standpunten over de souvereiniteit over dat gebied handhaaft’. Het vierde punt hield in voorzieningen omtrent de besprekingen van andere onderwerpen, welke door een der partijen naar voren kon worden gebracht indien dat nodig werd geoordeeld. Hieruit moet het toch voor iedereen duidelijk zijn, dat er geen sprake kan zijn dat het probleem West Irian niet een punt van bespreking op de Geneve Conferentie zou zijn geweest, aangezien vanaf het begin stadium van de voorbereidingen dezer conferentie dit vraagstuk juist het cardinale punt uitmaakte of de Geneve conferentie voortgang kon vinden. Het uitblijven van het probleem West Irian op de agenda zou voor de Indonesische regering een onmogelijkheid maken om haar delegatie naar Geneve te sturen. Een bewering in het tegengestelde zou in strijd zijn met de feiten. De conferentie was geopend in den Haag op 10 December 1955 - en later voortgezet in Geneve aanvangende op 16 December. De Nederlandsche delegatie onder leiding van ex-minister Luns bestond uit de leden wijlen ministers Donker en Van der Kieft en oud minister Prof. Dr. Zijlstra. De Indonesische delegatie stond onder mijn leiding en bestond uit de volgende leden: minister Prof. Dr. Soemitro, oud ministers Kasimo, Leimena en Roem terwijl wijlen ambassadeur Utoyo Ramelan als secretaris generaal van de delegatie optrad. Uit de samenstelling van de Indonesische delegatie was duidelijk gebleken dat de leden toch niet tot de radikale anti Nederlandsche elementen konden worden gerekend. Integendeel, deze prominente Indonesische figuren die de Indonesische delegatie uitmaakten waren personen, die wijd en zijd bekend stonden het Nederlands denken en standpunt te kunnen begrijpen en zeker niet door politieke sentimenten of vooroordelen een vijandige houding t.a.v. Nederland zouden innemen en op die manier door een starre houding moedwillig de conferentie te doen mislukken. In lijn met de politiek van verzoening van het kabinet Burhanudin Harahap waren deze heren overtuigd dat deze Geneve Conferentie moest slagen omdat dit niet alleen een nieuwe tijdperk in de Indonesisch-Nederlandsche verhoudingen zouden inluiden in het belang van beide landen en volkeren, doch ook omdat de oplossing van de geschilpunten tussen Indonesie en Nederland en vooral het West Irian probleem de politieke stabiliteit in Indonesie zou bevorderen. De instructie welke de delegatie van het kabinet Burhanudin Harahap ontving, welk in het toentertijd heersende parlementair democratisch systeem in Indonesie de enige autoriteit was die bevoegd was een instructie aan de delegatie te verstrekken was flexibel genoeg om aan de delegatie ruime manoeuvreerbaarheid te geven om op zijn minst de Nederlandsche delegatie halverwege tegemoet te komen teneinde tot een overeenstemming te komen en de conferentie tot een sucecsvol einde te brengen. Ondanks deze goodwill en grote verwachtingen van Indonesische zijde was de conferentie te Geneve toch tot een mislukking gekomen. Begrijpelijkerwijze vraagt men zich natuurlijk af naar het waarom en de reden van die mislukking. Een uitleg hiervan welke ik voor het eerst had vernomen en welke mij tenzeerste verraste was de uiteenzetting, van oud minister Luns in het bovenvermelde artikel in Elsevier van 18 September j.l. Het betoog van den heer Luns kwam ongeveer in het kort op het volgende: Van zijn eigen bronnen (intelligence of diplomatieke bronnen) had oud minister Luns vernomen dat de Indonesische delegatie in Geneve een instructie van Djakarta ontvangen had om coute que coute de conferentie te doen mislukken. Dit was de aanleiding geweest dat de voorzitter van de Nederlandsche delegatie na telefonisch overleg met de Nederlandsche minister president Drees om alle Indonesische voorstellen te aanvaarden aangezien later toch zou blijken dat de Indonesische delegatie deze voorstellen zou verwerpen. Als ik het goed begrepen had, ging het dus hier om de voorstellen van de Indonesische delegatie zelf welke voor consideratie aan de Nederlandsche delegatie was aangeboden geweest, die zelfs voor minister president Drees niet aanvaardbaar was. Oud minister Luns had oud premier Drees kunnen overtuigen om hem zijn gangetje te laten gaan omdat toch gebaseerd op de informaties welke hij ontvangen had, de Indonesische delegatie die zelfde voorstellen zou verwerpen. Dit is wel een fantastisch verhaal en ik moet de overtuigingskracht van oud minister Luns wel bewonderen dat hij zo'n man als oud premier Drees had kunnen overtuigen om hem in deze zo belangrijke kwestie waar van de toekomstige Nederlandsch-Indonesische verhoudingen afhingen plein pouvoir te geven zonder eerst na te gaan of de vermeende informaties van den heer Luns correct waren. Het ligt natuurlijk niet op mijn weg en ik ben daartoe niet bevoegd om de waarde van de informaties welke de heer Luns had ontvangen omtrent de instructies die de Indonesische delegatie in Geneve van Djakarta had ontvangen te evalueren. Doch een ding kan ik met alle zekerheid verklaren dat noch ik noch de andere delegatie leden van welke instantie dan ook in Djakarta ooit instructies had verkregen de onderhandelingen in Geneve te doen mislukken. Dit zou niet logisch zijn aangezien het kabinet Burhanudin als eerste doelstelling had het normaliseren van de Indonesisch-Nederlandsche verhoudingen door vreedzame onderhandelingen ondanks de grote tegenstand van de radicale groeperingen in Indonesie en zelfs van wijlen president Soekarno. Bovendien zou een nauwkeurige beschouwing van de feiten, welke zich tijdens de conferentie in Geneve hadden voorgedaan een ander licht werpen dan hetgeen door den heer Luns terzake was uiteengezet. De eerste faze van de besprekingen had plaats gevonden van 16 December 1955 tot de Kerstdagen om later voortgezet te worden van 3 Januari tot 7 Januari 1956. Gedurende deze besprekingen waren de beide delegaties zeer ver gekomen wat betreft de onderwerpen omtrent de afschaffing van de Unie en de vervanging van de economische en financiele overeenkomsten van de Ronde Tafel Conferentie door andere protocollen welke meer in lijn waren met de nieuwe politieke omstandigheden. Wat betreft het geschilpunt West Irian waren de standpunten van beide delegaties ver van elkaar verwijderd. Bij de besprekingen over dit agendapunt weigerde de Nederlandsche delegatie halsstarrig om over de souve-reiniteit en de toekomst van West Irian te praten en was alleen bereid om over practische vraagpunten van arbeids vraagstukken in West Irian en communicaties tussen dat gebied en het overige deel van Indonesie te bespreken. Over dit onderwerp was natuurlijk de Indonesische delegatie niet geïnteresseerd en zag spoedig in dat over dit vraagstuk geen overeenstemming bereikt kon worden. Om een deadlock te voorkomen had de Indonesische delegatie aan de Nederlandsche delegatie een ontwerp resolutie aangeboden op het einde van de eerste faze van deze onderhandelingen op 7 Januari 1956 welke beoogde dat de onderhandelingen betrekking hebbende op de integrale oplossing van dit West Irian probleem voorlopig zouden worden opgeschort tot een later tijdstip en dat deze besprekingen zouden worden hervat op verzoek van een der belanghebbende partijen, aantekenende dat de oplossing van dit geschilpunt tijdens deze besprekingen niet kan niet worden verkregen. Gezien van het standpunt van de Indonesische delegatie was dit reeds een zeer grote concessie. Dit betekende immers, dat de Indonesische delegatie bereid was de verantwoordelijkheid te dragen om voorlopig dit voor Indonesie politiek gevoelige West Irian probleem in de ‘ijskast’ te stoppen terwille van het doen slagen van deze Geneve conferentie teneinde aan het streven van de Indonesische regering te voldoen de Indonesisch-Nederlandsche verhoudingen te normaliseren. Toen de eerste faze van deze conferentie werd gesloten om de delegaties in de gelegenheid te stellen de bereikte resultaten en de nog resterende geschilpunten inbegrepen de oplossing van het West Irian vraagstuk aan hun respectievelijke regeringen voor te leggen was de Indonesische delegatie nogal optimistisch dat de tweede faze van de conferentie welke een paar dagen daarna zou aanvangen vlot zou verlopen. Er waren reeds vele punten van overeenstemming bereikt terwijl over de oplossing van het cardinale probleem West Irian een compromis formule door de Indonesische delegatie was aangeboden welke redelijkerwijze als aanvaardbaar kon worden beschouwd. Het gezamenlijke communique van de beide delegaties op de sluitingsavond van de conferentie van 7 Januari dat in alle Nederlandsche kranten werd opgenomen (zie b.v. een a.n.p. bericht uit Geneve van 7 Januari 1956) sprak in een optimistische toon dat ‘naarmate de geschilpunten verminderen uiteraard moeilijker zal zijn om over de overblijvende geschilpunten tot overeenstemming te komen, weshalve de beide delegaties respijt hebben om met hun respectievelijke regeringen te beraadslagen om over enkele dagen weer bij elkaar te komen.’ Doch het had niet zo mogen zijn. De politieke ontwikkelingen in Indonesie na de bekendmaking van de uitslagen van de verkiezingen hadden het politieke beeld aldaar gewijzigd. De Masjumi en de p.n.i. waren als twee gelijke sterke partijen te voorschijn gekomen. De n.u. kwam als derde partij terwijl de communistische partij (p.k.i.) als vierde uit de bus kwam. De p.n.i. had van af het begin de verzoeningspolitiek van het kabinet Burhanudin Harahap aangevallen en de onderhandelingen met Nederland afgekeurd. De n.u. welke zijn positie in een toekomstige coalitie regering met de p.n.i. als een van de voornaamste coalitie partners niet wilde benadelen door de p.n.i. te antagoniseren trok zijn ministers uit het kabinet Burhanudin terug, welke tengevolge had dat het kabinet niet meer op een brede basis in het parlement kon rekenen. Onder de indruk van deze nieuwe politieke ontwikkelingen in Indonesie zocht de Nederlandsche regering alle mogelijke voorwendsels om de onderhandelingen in Geneve te onderbreken. De Nederlandsche delegatie keerde niet naar Geneve terug ondanks de belofte zoals vermeld in het gezamenlijk communique van 7 Januari dat de onderhandelingen over een paar dagen daarna zouden worden voortgezet om tot een conclusie te komen. Het kabinet Burhanudin was van mening dat zolang de uitslag van de verkiezingen nog niet officieel was bekendgemaakt door de Verkiezings-commissie het kabinet nog niet demissionair was en aangezien het nog op een meerderheid in het parlement kon steunen zijn politieke functies nog kon uitoefenen, inbegrepen de voortzetting van de onderhandelingen met de Nederlandsche regering. Teneinde uit deze verwarring te geraken had premier Burhanudin minister Sardjan als zijn speciaal koerier naar Geneve gestuurd om de delegatie omtrent de nieuwste politieke ontwikkelingen in Indonesie in te lichten en om de delegatie van nieuwe instructies te voorzien. De instructie van premier Burhanudin Harahap aan de delegatie was erg positief en ‘firm’ dat de onderhandelingen met de Nederlandsche delegatie moesten worden voortgezet op basis van de bereikte resultaten op 7 Januari 1956 aangezien er geen reden bestond aan de constitutionele rechtsgeldigheid van het kabinet Burhanudin te twijfelen gelet op het feit dat het kabinet nog niet demissionair was noch door het ontbreken van een meerderheid in het parlement noch doordat de president te kennen gaf om het te ontslaan. Derhalve had premier Burhanudin de delegatie opgedragen al het mogelijke te doen om de Nederlandsche delegatie uit te nodigen zo spoedig mogelijk de besprekingen te hervatten zoals aanvankelijk was overeengekomen, aangezien het Indonesische kabinet van oordeel was dat de bereikte resultaten van 7 Januari 1956 een reële basis vormde voor de verdere besprekingen om tot een overeenstemming te komen. De Indonesische delegatie te Geneve had alle pogingen aangewend om aan deze instructie gevolg te geven en de Indonesische zaakgelastigde in den Haag had vele malen de betrokken autoriteiten van het Nederlandsche ministerie van Buitenlandsche Zaken bezocht om er op aan te dringen dat de Nederlandsche delegatie zo spoedig mogelijk in Geneve zou komen om de besprekingen te hervatten. Maar de Nederlandsche regering aarzelde steeds om de delegatie naar Geneve te sturen en nam een afwachtende houding. Het was inmiddels begin Februari 1956 geworden en de Indonesische delegatie had bijna een maand gewacht in de barre koude van een Geneefsche winter waar zelfs het meer bevroren was op de aankomst van de Nederlandsche delegatie die maar niet kwam opdagen om de onderhandelingen voort te zetten. Toen op 1 Februari 1956 geen antwoord was verkregen van de voorzitter van de Nederlandsche delegatie op de herhaalde verzoeken van de Indonesische delegatie om de onderbroken besprekingen in Geneve te hervatten stuurde ik een nota aan het ministerie van Buitenlandsche Zaken in den Haag met het voorstel om de besprekingen op zijn laatst op 4 Februari aan te vangen. Inmiddels maakte de Indonesische delegatie aanstalten om naar Indonesie terug te keren indien er geen of negatief antwoord kwam van de Nederlandsche regering omtrent dit laatste voorstel ter hervatting van de be-sprekingen. In dat geval moest de Geneve conferentie als mislukt en geëindigd worden beschouwd. Tijdens het verloop van de besprekingen had de Indonesische delegatie binnen het kader van de onderhandelingen en ook in de wandelgangen van de conferentiezaal aan iedereen verteld over de geweldige terugslag op de Nederlandsch-Indonesische verhoudingen indien deze conferentie op een mislukking kwam. Dit was niet bedoeld als een soort van een dreigement, doch slechts een ernstige waarschuwing omtrent de politieke consekwenties van zo'n mislukking, welke tengevolge zou hebben dat president Sukarno en de radicale politieke groeperingen in Indonesie de overhand zouden krijgen om de Nederlandsche belangen in Indonesie te schaden en de Nederlandsch-Indonesische verhoudingen te verscherpen zo niet helemaal te verbreken. Blijkbaar waren deze waarschuwingen voor doveman's oren gevallen. Op 4 Februari 1956 een paar uren voordat aan de pers zou worden bekend gemaakt dat de Indonesische delegatie naar Djakarta zou terugkeren en de conferentie als gesloten moest worden verklaard wegens het niet opdagen van de Nederlandsche delegatie kreeg ik een telegram van den heer Luns, dat de Nederlandsche regering bereid was de Nederlandsche delegatie opnieuw naar Geneve voor de onderhandelingen te sturen met dien verstande dat voordat de onderhandelingen zouden plaats vinden enige clarificaties zouden worden gegeven door de Indonesische delegatie aangaande enkele punten van de agenda in verband met de recente politieke ontwikkelingen in Indonesie. De Nederlandsche delegatie arriveerde in Geneve in de morgen van 7 Februari 1956 en het was afgesproken dat beide delegaties in de avond zouden ontmoeten terwijl de beide voorzitters elkander voor een lunch zouden ontmoeten waar de voorzitter van de Indonesische delegatie de gewenste clarificaties op de agenda zou verstrekken. De heer Luns en ik hadden elkander voor de lunch in een van de restaurants in het oude stadsgedeelte van Geneve ontmoet en klaarblijkelijk waren mijn z.g. clarificaties bevredigend voor hem geweest, lettende op de uitslag van de ontmoeting van beide delegaties op de zelfde avond welke besloten had, ‘dat de verdere besprekingen aangaande de agendapunten van de conferentie zou worden voortgezet. De conferentie zal de volgende morgen hervat worden’ (jointcommunique van de Nederlandsch-Indonesische delegatie vide a.n.p. bericht uit Geneve van 7 Februari 1956). Vier dagen hadden beide delegaties geconfereerd voordat men op 11 Februari tot de ontstellende ontnuchtering kwam dat de besprekingen waren vastgelopen en uiteindelijk moest erkend worden dat de deadlock onvermijdelijk was. Toen de besprekingen op 8 Februari waren hervat was er een gegrond optimisme aan beide zijden dat er tenslotte overeenstemming zou worden bereikt. Om de discussies weder aan te vangen moesten beide delegaties natuurlijk terugvallen op de bereikte resultaten van 7 Januari 1956. Een inventaris van de punten van overeenstemming en de nog bestaande geschilpunten getuigde dat men al heel ver gevorderd was. De protocol inzake de opheffing van de Unie en de financiële en economische onderwerpen leverden geen onoverkomelijke tegenstellingen aan beide zijden op. Beide delegaties waren zelfs tot overeenstemming gekomen voor een modus vivendi omtrent het gevoelig probleem van de garantie van het Nederlandsch kapitaal in Indonesie. Van Indonesische zijde waren de verwachtingen hoog gespannen dat voor de Nederlandsche delegatie het compromis voorstel t.a.v. het West Irian probleem welk vervat was in de ontwerp resolutie welke op 7 Januari 1956 aan de Nederlandsche delegatie was aangeboden aanvaardbaar zou zijn, aangezien hiermede de Indonesische delegatie een grote concessie had gegeven door aan te nemen de integrale bespreking omtrent dit West Irian probleem voorlopig op te schorten. Wanneer dit het geval zou zijn dan bleven er weinig principiële geschilpunten over welke niet overbrugd zouden kunnen worden. Doch plotseling bleek dat over een geschilpunt geen overeenstemming kon bereikt worden. De Nederlandsche delegatie insisteerde dat er een z.g. ‘waterdichte’ geschillenregeling moest worden toegevoegd aan de nieuwe financiele en economische overeenkomsten. Men redeneerde dat door het uitvallen van de oude r.t.c.-overeenkomsten een nieuw lichaam in het leven geroepen zou moeten worden om in geval van geschillen bij de interpretatie en uitvoering van de nieuwe overeenkomsten een beslissende bevoegdheid zou bezitten om over die geschillen te beslissen. Men wilde dus een soort van arbitrage hebben. Hier tegenover verzette zich de Indonesische delegatie, omdat men van te voren wist dat deze arbitrage clausule voor de Indonesische regering en parlement onaanvaardbaar was, gezien de ervaringen van de Soenarjo delegatie die over de protocollen van Augustus 1954 had onderhandeld. De Indonesische delegatie daarentegen kon alleen volstaan met de aanname van de z.g. partitaire commissie, die belast zou zijn in geval van rechts geschillen die geschillen op te lossen indien de oplossing daarvan niet mogelijk bleek te zijn langs de gewone diplomatieke kanalen. Doch dit was voor de Nederlandsche delegatie onaannemelijk en zij stond onvermurwbaar in haar standpunt om de arbitrage regeling als een integraal deel van de te sluiten protocollen te handhaven. Hiermede kwam de conferentie op 11 Februari in een kritieke situatie. Misschien is het interessant de activiteiten van beide delegaties op die gedenkwaardige dag van 11 Februari na te gaan welke gericht waren om te redden wat er nog te redden viel. Doch helaas, hun pogingen waren niet met succes bekroond zodat laat op die avond erkend moest worden dat de conferentie tot mislukking gedoemd was. Ik heb mijn aantekeningen in mijn agenda van die dag nog bewaard zodat ik hieronder nog chronologisch kan voorleggen wat er op die dag gaande was. Mijn aantekeningen zijn het volgende: 10.00 Beide delegaties kwamen bij elkaar om nogmaals hun standpunten uit een te zetten t.a.v. de z.g. arbitrage clausule. Na een bespreking van 30 minuten gingen de beide delegaties uit elkaar. 11.45 Een voordwoerder van de Indonesische delegatie annonceerde aan de pers dat om vier uur 's middags de slotzitting van de conferentie zou plaats vinden. 12.00 Minister Luns nodigde minister Anak Agung uit voor een informele bijeenkomst om uit de impasse te komen. 14.00 Bespreking Luns-Anak Agung. Gedurende dit onderhoud maakte minister Luns een concessie door de Nederlandsche tekst aangaande de arbitrage clausule te amenderen. Minister Anak Agung wees er op dat dit amendement geen substantiele verandering
was van de arbitrageprincipe welke door de Nederlandsche delegatie was voorgesteld. Doch niettemin bebeloofde minister Anak Agung dit laatste Lunsamendement met de voltallige Indonesische delegatie te bespreken. 17.00 Tweede ontmoeting Luns-Anak Agung. Anak Agung deelde minister Luns mede dat het geamendeerde Nederlandsche voorstel voor de Indonesische delegatie niet aanvaardbaar was en informeerde de voorzitter van de Nederlandsche delegatie dat de Indonesische delegatie haar tekst aangaande de geschillen regeling wilde handhaven aangezien gebleken was dat de Nederlandsche delegatie de arbitrage clausule niet wilde prijsgeven. 18.00 Informele plenaire zitting van de beide delegaties. Op mijn vraag aan de voorzitter van de Nederlandsche delegatie wat het antwoord van de Nederlandsche delegatie was aangaande de ontwerp resolutie van de Indonesische delegatie aangeboden op 7 Januari 1956 met betrekking tot het compromis voorstel voor de oplossing van het West Irian probleem antwoordde de heer Luns kortaf dat thans deze kwestie niet meer relevant was. Hiermede was de mislukking van de Geneve conferentie een feit geworden. 8.00 p.m. Plenaire formele zitting van beide delegaties welke slechts een kwartier duurde om formeel te constateren dat beide delegaties niet instaat waren geweest tot overeenstemming te komen en de conferentie in Geneve tot een succesvol einde te brengen, weshalve de conferentie als mislukt moest worden beschouwd. Slotrede van de voorzitter van de Indonesische delegatie. Uit mijn voorgaand betoog moet toch duidelijk zijn dat van de kant van de Indonesische delegatie nooit en nimmer stappen waren ondernomen noch ideeen geopperd om de conferentie in Geneve te doen mislukken. Dat de delegatie ongeveer een maand lang in de barre koude winter in Geneve op de Nederlandsche delegatie had gewacht om de onderbroken onderhandelingen voort te zetten ondanks de politieke pressie van wijlen president Soekarno en de radicale politieke groeperingen in Indonesie dat de Indonesische delegatie Geneve onverwijld moest verlaten, was toch het onomstotelijke bewijs dat de Indonesische regering al het mogelijke had gedaan om de conferentie voort te zetten en tot een succesvol einde te komen. Dat dit laatste niet gelukt was lag buiten haar bereik en zeker niet door een onwil van haar zijde. Indien het werkelijk zo zou zijn geweest zoals beweerd was, dat zij instructies ontvangen had om de conferentie te doen mislukken, dan had de Indonesische delegatie Geneve al lang verlaten toen gebleken was dat de Nederlandsche delegatie niet kwam opdagen binnen de afgesproken tijdslimiet na de onderbreking van de conferentie op 7 Januari. Door dit te ondernemen zou de Indonesische delegatie een goede alibi hebben om de conferentie te onderbreken. Het tegengestelde was juist gebeurd. Zij bleef een maand wachten omdat zij de instructie van de Indonesische regering had ontvangen om al het mogelijke te doen om de conferentie te hervatten en tot overeenstemming te komen. De bewering van oud minister Luns dat hij alle Indonesische voorstellen kon aannemen omdat hij toch van te voren wist dat de Indonesische delegatie deze toch als onaanvaardbaar zou beschouwen, aangezien de Indonesische delegatie de vermeende instructie had ontvangen om de conferentie te doen mislukken waren door de feiten weerlegd, welke zich tijdens de conferentie hadden voorgedaan en welke ik in het voorgaande reeds heb uiteengezet. Mocht het werkelijk zo geweest zijn zoals door oud minister Luns was beweerd dat hij alle Indonesische voorstellen aanvaard had dus inbegrepen de tekst van de geschillenregeling zoals deze door de Indonesische delegatie was geconcipieerd en aangeboden aan de Nederlandsche delegatie, dan waren de lange onderhandelingen welke plaats vonden vanaf 8 Februari tussen de beide delegaties en de gespannen besprekingen op de laatste dag van de conferentie op 11 Februari zoals in het voorgaande was vermeld niet nodig geweest om te trachten tot overeenstemming te komen. Doch de werkelijkheid was anders geweest dan de voorstelling van zaken welke door den heer Luns in zijn artikel in Elsevier van 18 September 1971 waren weer gegeven. Toen de beide delegaties op 8 Februari weer aan de conferentie tafel bij elkaar kwamen, was er geen sprake van een gebaar van de zijde van de voorzitter van de Nederlandsche delegatie in de vorm van een ‘it is all yours’ te bespeuren als uiting van zijn z.g. welwillendheid om de Indonesische voorstellen in zijn geheel te aanvaarden. De beide delegaties waren normaal begonnen de besprekingen voort te zetten op basis van de bereikte resultaten op 7 Januari en te proberen de overgebleven geschilpunten te overbruggen. Het was zeer te betreuren dat zij niet geslaagd waren tot een vergelijk te komen in de kwestie van de z.g. geschillen regeling omdat de arbitrage clausule waaraan de Nederlandsche delegatie zich vasthield voor de Indonesische delegatie onaanvaardbaar bleek te zijn. Dit was de directe aanleiding geweest van de deadlock en positief zeker niet omdat er instructies van de regering in Djakarta kwamen verstrekt aan de Indonesische delegatie om de conferentie te doen mislukken. In mijn slotrede op de sluitingsdag van de conferentie had ik nog een lange resumé gegeven van de stand van zaken van de besprekingen t.a.v. de vier agendapunten van de conferentie. Ik stelde vast dat beide delegaties erg ver gevorderd waren en na moeizame en lange onderhandelingen overeenstemming hadden bereikt over een breed veld van onderwerpen. Er bleven slechts twee geschilpunten over welke onoverbrugbaar bleken te zijn. Dat waren dan de kwestie van de geschillenregeling en het West Irian probleem. Deze slotrede was toen opgenomen in een a.n.p. bericht van 11 Februari uit Geneve, zodat men ze in bijna alle Nederlandsche kranten uit die tijd kon lezen. Indien namelijk de heer Luns over een bepaalde passage van mijn bovengenoemde redevoering niet eens was geweest bijvoorbeeld dat onderwerp handelende over West Irian waarvan ik releveerde o.a. dat ‘het West Irian probleem niet leidde tot een overeenstemming omdat Uw delegatie geweigerd had de formulering van de Indonesische delegatie in beschouwing te nemen, welke aangeboden waren na moeizame vruchteloze onderhandelingen’, dan had hij mij op die gedenkwaardige avond moeten tegenspreken. Doch er kwam geen reactie van de voorzitter van de Nederlandsche delegatie op mijn slotrede en de conferentie was gesloten door de voorzitter van de dag in een ijzige stemming. Het is merkwaardig dat de heer Luns na 15 jaren het stilzwijgen m.b.t. deze kwestie te hebben bewaard plotseling zijn stem liet horen en tot de conclusie kwam dat het West Irian probleem nooit op de Geneve conferen-tie ter sprake was gebracht. Op die sluitingsavond had ik nog in mijn redevoering een waarschuwend woord laten vallen omtrent de consequenties van het mislukken van deze Geneve conferentie. Ik heb mijn sombere gevoelens uitgedrukt dat hiermede een donkere schaduw was gevallen over de toekomst van de Indonesisch-Nederlandsche verhoudingen. Later zou blijken dat deze sombere gevoelens bewaarheid zouden zijn en deze mislukte Geneve conferentie een mijlpaal zou betekenen voor de toekomstige Indonesisch-Nederlandsche verhoudingen. Hst mislukken van deze Geneve conferentie was voor wijlen president Soekarno en de radicale elementen in Indonesie een welkom wapen om de verzoeningspolitiek van de gematigde groeperingen in Indonesie te veroordelen en de nutteloosheid van zo'n verzoeningspolitiek aan de kaak te stellen wijzende op de ervaringen welke de Indonesische delegatie in Geneve had opgedaan in diens onderhandelingen met de Nederlandsche delegatie. Hiermede was ook de invloed van de gematigde groeperingen in Indonesie afgedaan om plaats te maken voor de ongebreidelde radicale politiek van wijlen president Soekarno. Wijlen president Soekarno verkondigde thans in al zijn redevoeringen dat voortaan de ‘harde lijn’ gevolgd diende te worden in Indonesie's handelingen met Nederland. De Nederlandsch-Indonesische verhoudingen verslechterden welke in 1957 culmineerden met de exodus van duizenden Nederlanders uit Indonesie en de confiscatie van de Nederlandsche bezittingen welke later geleid hadden tot de betreurenswaardige confrontatie met Nederland. Het zou een mis-interpretatie van de geschiedenis zijn wanneer men niet wilde erkennen dat dit mislukken van de Geneve conferentie grotendeels had bijgedragen tot de verscherping van de Indonesisch-Nederlandsche betrekkingen en later zelfs tot de volledige breuk ervan met de fatale gevolgen voor beide landen en volken. Wie treft hier de blaam voor het mislukken van deze conferentie? Na lang zwijgen kwam oud minister Luns met het antwoord door zijn zeer listige interpretatie van de gebeurtenissen rondom de Geneve conferentie gebruikmakende van zijn informaties verkregen van zijn niet genoemde inlichtingenbronnen, dat in feite de Indonesiers het geweest waren die gestuurd hadden op deze mislukking. Jammer genoeg strookten deze beweringen van den heer Luns niet met de feiten welke ik gekend had en zich hadden voorgedaan tijdens die Geneve conferentie en welke ik in de voorgaande bladzijden heb getracht uiteen te zetten. Wat mij betreft laat ik het over aan de lezers van dit artikel en de toekomstige geschiedschrijvers over die episode van de Nederlandsch-Indonesische verhoudingen om hun oordeel terzake te vellen. In zijn artikel in Elsevier van 18 September had de heer Luns nog gemeend om over mij persoonlijk iets te schrijven. Hoewel ik in zijn betoog onnauwkeurigheden ontdekt heb zal ik niet er op ingaan noch iets over den heer Luns zelf gaan schrijven zoals ik hem in Geneve had gekend om de strekking en het gehalte van dit artikel op dat peil te houden dat ik gewenst heb. De leden van de Indonesische delegatie en ik waren wel erg pijnlijk verrast over de wijze hoe oud minister Luns zich tijdens de onderhandelingen gedroeg en de onderhandelingen met ons voerde, wat heel weinig had bijgedragen tot de goede verstandhouding en de vertrouwelijke sfeer gedurende de onderhandelingen. Daarom had het mij zeer bevreemd in bovengenoemd artikel te lezen dat mijn delegatievrienden hem in Geneve met ‘saudara’ (broeder) aansprak, aangezien de omstandigheden en de ervaringen die wij met den heer Luns in Geneve hadden gehad de aanleiding daartoe niet gaven. Misschien bedoelde de heer Luns zijn ervaringen te memoreren met leden van een andere Indonesische delegatie op een andere plaats. Dat zou natuurlijk mogelijk geweest zijn. De conferentie van Geneve was dan ook zo lang geleden en in die tijd kan men veel vergeten.   Wenen, 30 September 1971 (Ide Anak Agung Gde Agung) Aan de procureur-generaal van de Hoge Raad der Nederlanden Mr. G.E. Langemeijer, Plein 2, Den Haag   Ondergetekende, Nederlands staatsburger, en journalist, aangesloten bij de n.v.j. verzoekt u hierbij een vervolging in te stellen op grond van artikel 178 der Grondwet, alsmede artikel 92 der Wet op de Rechterlijke Organisatie, van de oud-minister van Buitenlandse Zaken en thans secretaris-generaal der n.a.v.o. te Brussel, Mr. J.A.H.M. Luns. Mijn klacht luidt: de heer Luns heeft als minister van Buitenlandse Zaken van het Koninkrijk der Nederlanden gedurende een aantal achtereenvolgende jaren de minister-president, de vaste kamercommissie voor Buitenlandse Zaken, het parlement, en dus het gehele Nederlandse volk opzettelijk misleid om diens fatale beleid in de Indonesische kwestie te kunnen voeren. Het leidde dan ook tot de dood van Nederlandse militairen in Zuidoost-Azië, de uitwijzing van tienduizenden Nederlanders uit Indonesië, en de confiscatie van vele miljarden in Nederlandse eigendommen. Het optreden van de heer Luns jegens Indonesië en Indonesische gezagsdragers heeft rechtstreeks geleid tot een vroegtijdige liquidatie van de Nederlandse aanwezigheid in de Republiek Indonesië. Opzettelijk heeft Luns de vitale conferentie van Genève (winter 1955-1956) doen mislukken. Hij heeft bijvoorbeeld de premier dr. Willem Drees omtrent de palavers te Genève misleidend voorgelicht. Hij heeft tijdens een n.o.s.-forum d.d. 22 augustus 1971 gesproken over onderschepte telegrammen van president Sukarno en instructies dat hij, Sukarno, de conferentie van Genève had willen doen mislukken, dit om slechts enkele onwaarheden des ministers aan te wijzen. Ook is dr. Willem Drees tijdens een onderhoud op 3 November 1971 te zijnen huize met de oud-minister van Buitenlandse Zaken van Indonesië, mr. Anak Agung Gde Agung nogmaals gebleken, dat minister Luns hém, Drees, had misleid. Dit werd letterlijk in het weekblad Vrij Nederland van 4 December 1971 vermeld, waarop de heer Drees niet heeft gereageerd. Eveneens heeft Luns opzettelijk onjuiste en onware gegevens verstrekt omtrent afspraken met de heer John Foster Dulles, voormalig minister van Buitenlandse
Zaken van Amerika, met name over de door de v.s. te volgen politiek en de verdediging van het voormalige gebiedsdeel Nieuw-Guinea, het tegenwoordige Indonesische Irian Barat. Van Amerikaanse toezeggingen, zoals door de heer Luns in Den Haag voorgesteld, is geen sprake geweest. De heer Luns beschuldigde de Kennedy's en de v.s. in een interview voor de Voice of America, d.d. 11 oktober 1969 bijvoorbeeld van het niet nakomen van aan Nederland gedane beloften. Ter ondersteuning van mijn verzoek om vervolging van de heer Luns verzoek ik u als getuigen te horen: Dr. Willem Drees, Beeklaan 502, Den Haag: hij heeft verscheiden personen, hieronder als getuigen op te roepen, bevestigd dat de heer Luns hem heeft misleid, dit ook schriftelijk. Dr. J.H. van Roijen, Buurtweg 38, Wassenaar, die een hieronder op te roepen getuige uitdrukkelijk heeft gezegd, dat Luns een onjuiste interpretatie gaf aan vitaal belangrijke gesprekken in Washington in aanwezigheid van de heer Van Roijen gevoerd Mr. E.L.C. Schiff, voormalig diplomaat te Washington, thans secretaris-generaal van het ministerie van Buitenlandse Zaken. Drs. A. Spoor, hoofdredacteur Handelsblad-n.r.c. Dr. E. van Konijnenburg, Meppelweg 230, Den Haag, naaste medewerker van dr. Paul Rijkens, oud vice-president van de k.l.m., indertijd werd de groep-Rijkens als anti-vaderlands bestempeld, vooral van de zijde van Luns - zelfs werd overwogen de paspoorten van de heren Rijkens en Van Konijnenburg in te trekken - terwijl Luns de groep-Rijkens ook in zijn onlangs verschenen memoires (pagina 91) aanvalt. Mr. Anak Agung Gde Agung, Indonesische Ambassadeur in Oostenrijk, Cottagagasse 49, 1190 Wien, die als leider der Indonesische delegatie en minister van Buitenlandse Zaken verantwoordelijk was in Genève. Dr. Mohammed Roem, te Djakarta: lid van de Indonesische delegatie in Genève, die het n.o.s.-t.v.-gesprek met Luns d.d. 22 augustus 1971 in De Telegraaf van 24 augustus omschreef als ‘kletspraat’. Dr. Zairin Zain, Cornelie van Zantenstraat 156, Den Haag: oud-lid van de Indonesische delegatie te Genève en oud-ambassadeur van Indonesië te Washington ten tijde van het hoogtepunt van de Nieuw-Guinea-crisis. Mr. Howard P. Jones, Chairman of the Board van de Christian Science Monitor, oud ambassadeur in Djakarta. One Norway Street, Boston, Massachusetts. De heer Jones was onderminister van Buitenlandse Zaken voor Zuidoost-Azië ten tijde van het bewind van John Foster Dulles. Mc George Bundy, president Ford Foundation, 43 Street and Lexington Avenue, New York City, speciaal belast met zaken van nationale veiligheid voor president John F. Kennedy. Zie diens verklaring in n.o.s.-t.v.-interview, d.d. 24 mei 1970. Mr. Robert Komer, ambassadeur, voormalig Witte Huis-assistent van President Kennedy, speciaal belast met de Nieuw-Guinea kwestie: Rand Corporation, 1700 Main Street, Santa Monica, California. Ik ben van mening, dat mijn inlichtingen u, de minister-president, en Nederland in haar geheel niet langer mogen worden onthouden, om welke reden ik mij veroorloof in het nationaal belang de tekst van deze brief nut ingang van 17 januari, om 11.30 uur aan de pers vrij te geven.   met verschuldigde eerbied, Willem L. Oltmans   Amerbos 205, Amsterdam-Nieuwendam kopie aan minister-president Mr. B.W. Biesheuvel Mijnheer de President, Edelachtbare Heren, Het delict waarvoor deze verdachte hier terechtstaat vinden wij omschreven in artikel 139f. van het Wetboek van Strafrecht. Het luidt, voorzover hier van belang, als volgt: ‘Met gevangenisstraf van ten hoogste zes maanden of geldboete van ten hoogste twintig duizend gulden wordt gestraft: hij die gebruik makende van een door een Hst of een kunstgreep daartoe geschapen gelegenheid, van een in een woning of een niet voor het publiek toegankelijk lokaal aanwezige persoon met een technisch hulpmiddel opzettelijk een afbeelding vervaardigd, waardoor diens rechtmatig belang kan worden geschaad.’ De artikelen 139a e.v. van het Wetboek van Strafrecht zijn ingevoegd bij de Wet van 7 april 1971, S. 180, een wet dus van zeer recente datum. Deze wet, aangeduid als de Wet op de Privacy, is ontstaan uit een drietal wetsontwerpen, alle drie ingediend in het zittingsjaar 1967-1968 van de Staten-Generaal: 1e. het wetsontwerp 8911 behelzende nadere regels ter bescherming van het telefoongeheim. 2e. het wetsontwerp 9419, behelzende enige bepalingen ter bescherming tegen het met een technisch hulpmiddel afluisteren en opnemen van gesprekken. 3e. het wetsontwerp 9649 behelzende enige tot bescherming van de persoonlijke levenssfeer strekkende strafbepalingen betreffende afbeeldingen van personen.   Op 2 september 1968 is een Voorlopig Verslag vastgesteld betreffende de wetsontwerpen 8911 en 9419. en op 24 maart 1969 kwam het Voorlopig Verslag over wetsontwerp 9649. Bij Memorie van Antwoord van 31 october 1969 werden de wetsontweipen 8911 en 9649 ingetrokken en de bepalingen daarvan ingevoegd in wetsontwerp 9419. De opmerkingen gemaakt in het Voorlopig Verslag van 24 maart 1969 over wetsontwerp 9649 vinden wij derhalve beantwoord in de Memorie van Antwoord van 31 october 1969 betreffende wetsontwerp 9419. Ik vermeld dit alles zo uitvoerig omdat tot op heden van deze nieuwe wet nog geen jurisprudentie is gevormd en wij derhalve voor de interpretatie van de in het geding zijnde bepaling moeten terugvallen op de wetsgeschiedenis. Wat de doelstellingen van de wetgever zijn geweest en in hoeverre deze hun neerslag hebben gevonden in de desbetreffende wetsbepaling, moeten wij afleiden uit de Memorie van Toelichting en de daarop gevolgde gedachtenwisseling met de Staten-Generaal, neergelegd
in het Voorlopig Verslag, de Memorie van Antwoord, het nader voorlopig verslag en het antwoord daarop van de Regering en tenslotte in de mondelinge gedachten wisseling in de beide Kamers van de Staten-Generaal. Van belang zijn ook een aantal publicaties te weten: 1e. de Handelingen van de Nederlandse Juristen Vereniging van 1965. In dit jaar zijn voor deze vereniging over de vraag: Behoort de wetgever regelen te treffen ter bescherming van de individuele persoon tegen het doen, het gebruiken en het openbaar maken van waarnemingen, diens persoonlijke sfeer betreffende? prae adviezen uitgebracht door Jhr. Mr. P.J.W. de Brauw en Prof. Dr. Th. Van Veen. 2e. Een naar aanleiding van deze prae-adviezen gepubliceerd artikel van Prof. van Bemmelen, getiteld ‘Privacy’ in het Nederlands Juristen Blad van 5 juni 1965. 3e. Een artikel in het Juristenblad van 7 december 1968 van de hand van Prof. Mr. S. Gerbrandy getiteld ‘met list of kunstgrepen vervaardigde foto's’. 4e. Een artikel van Prof. van Veen ‘Bedreiging der samenleving op het terrein van de privacy en het strafrecht als middel tot afweer’ te vinden in Themis 1968 blz. 488 e.v. waarin de auteur de wenselijkheid van de strafbaarstelling en in aansluiting daarop de functie van vervolging en straftoemeting onder de loupe neemt.   Hoewel in het wetsontwerp duidelijk voortgebouwd is op het initiatief door de Nederlandse Juristen Vereniging ontplooid wij vinden in de gedachtenwisseling telkens verwijzingen daarnaar, heeft de wetgever slechts in beperkte mate de op de vergadering van de Juristen Vereniging voorgestelde strafbepalingen overgenomen, zo bepeikt dat herhaalde malen vanuit de Kamer op uitbreiding is aangedrongen. Met name heeft de wetgever niet zover willen gaan dat ook het doen van waarnemingen in de privé sfeer tegen de wil van de daarbij betrokkene strafbaar werd gesteld. Hierover is uitvoerig met de Staten-Generaal gediscussieerd. En is echter nog een ander en voor de onderhavige strafzaak zeer belangrijk verschil. van Bemmelen in zijn aangehaald artikel stelt voor strafbaar te stellen: hij die zonder daartoe gerechtigd te zijn binnen een woning of besloten plaats waarnemingen doet door middel van een verborgen of heimelijk aangebrachte of heimelijk meegevoerde apparatuur, terwijl van Veen in zijn bovenvermeld praeadvies voorstelde strafbaar te stellen: het fotograferen in een woning zonder toestemming van de bewoner. Beide voorstellen sloten zeer nauw aan bij de strafbepaling van artikel 138 betreffende de huisvredebreuk, strekkende tot bescherming van de gebruiker of bewoner van een huis tegen hem onwelgevallige handelingen gepleegd in dat huis. De regering echter is bij haar redactie van het artikel geheel afgeweken van het idee, dat het hier om de bescherming van de bewoner tegen een indringen in zijn persoonlijke sfeer ging. Het artikel stelt namelijk strafbaar: het van een in een woning of een niet voor het publiek toegankelijk lokaal aanwezige persoon opzettelijk een afbeelding maken, waardoor diens rechtmatig belang kan worden geschaad. Het stelt dus niet strafbaar het fotograferen in een huis tegen de wil van de bewoner, zelfs niet wanneer het belang van die bewoner daardoor wordt geschaad. Het artikel is enerzijds ruimer, anderzijds beperkter. Het beschermt elke in een huis of besloten lokaal aanwezige persoon, tegen het maken van een afbeelding van die persoon waardoor de belangen van die persoon kunnen worden geschaad maar het beschermt niet de bewoner van een woning tegen het maken van afbeeldingen in zijn huis, moge hij daardoor nog zo geschaad kunnen worden, zolang die bewoner zelf niet op de afbeelding voorkomt. De woorden van de wet zijn in dat opzicht duidelijk en laten geen andere interpretatie toe. Slechts indien de belangen van de afgebeelde persoon zelf kunnen worden geschaad is de strafbepaling van toepassing. Dat betekent, dat hoewel in het onderhavige geval de zaak aan het rollen is gebracht door de klacht van de getuige Oltmans en door deze gesteld wordt en mijns inziens terecht, dat hij door het nemen van deze foto en de publicatie daarvan is geschaad, zijn belang in deze zaak geen enkele rol speelt, omdat hij niet op de foto voorkomt. Ik heb dan ook gesteld en zal dit moeten aantonen, althans aannemelijk maken, dat anderen die wel op de foto voorkomen, in hun rechtmatige belangen konden worden geschaad. Daarbij speelt geen rol dat van de drie personen die wet op de foto voorkomen, geen enkel een klacht heeft ingediend en dat zelfs van twee, de Russen geen enkele verklaring aanwezig is. Dit is geen klachtdelict en moge het bewijs door het ontbreken van klacht en verklaring ook wat bemoeilijkt worden, het wordt niet onmogelijk. Het artikel eist niet anders dan dat aangetoond wordt, dat de rechtmatige belangen van deze personen kunnen worden geschaad. De Hoge Raad heeft in gevallen waarin een dergelijke formulering gebezigd wordt, een zeer ruime uitleg daaraan gegeven en weinig bewijs verlangd. Ik wijs op artikel 225, hetwelk strafbaar stelt: het vervalsen van een geschrift met het oogmerk dit te gebruiken als ware het echt en onvervalst als uit dat gebruik enig nadeel kan ontstaan. Merkwaardig is dat nergens de minister heeft vermeld waarom hij niet de bewoner tegen wiens wil in zijn huis gefotografeerd wordt, heeft willen beschermen en dat dit punt in de discussie met de Staten-Generaal nimmer ter sprake is gekomen. Men heeft uitvoerig gediscussieerd over de beperking van de strafbaarstelling door niet het waarnemen op zich zelf strafbaar te stellen, men heeft gesproken over de juiste omschrijving van het te beschermen belang, men heeft bezwaar gemaakt dat anders dan bij het in dezelfde wet strafbaar gestelde afluisteren, de bescherming alleen werd gegeven voor woningen en besloten lokalen en niet voor besloten erven, maar niet over de vraag waarom de bewoner van een huis niet in zijn hoedanigheid van bewoner beschermd wordt tegen voor hem hoogst onwelgevallig en nadelig fotograferen in zijn huis, zolang hij zelf maar niet gefotografeerd wordt. In de Memorie van Toelichting wordt gesteld: ‘Het wetsontwerp betreft het binnendringen in de persoonlijke levenssfeer. Het is duidelijk dat het bespied worden in situaties waarin men zich onbespied mag wanen als een inbreuk op de persoonlijke levenssfeer wordt ervaren. Dit is des te meer het geval als in zulke gevallen foto's of andere authentiek aandoende afbeeldingen worden gemaakt, vooral onder omstandigheden, die voor de betrokkene compromiterend, althans genant zijn. Door nieuwe technische hulpmiddelen zijn de moge-lijkheden van waarnemen en vastleggen van beelden sterk uitgebreid. Met betrekking tot fototoestellen zij daarbij nog aangetekend dat deze in zeer kleine uitvoering kunnen worden vervaardigd dan wel verhuld als een ander voorwerp Bij dit alles moet nog worden bedacht dat tegenwoordig meer dan tot dusver, bij een breed publiek belangstelling bestaat voor het persoonlijk leven van anderen, vooral van in het openbaat leven een rol spelende personen en dat dit er toe kan leiden dat de boven beschreven technische middelen worden gebruikt ter verkrijging van voor publicaties bestemde afbeeldingen, welke aan die belangstelling tegemoetkomen. Deze beschouwing leidt dan tot de volgende stelling in de Memorie van Toelichting: ‘Binnen een woning of een niet voor het publiek toegankelijk lokaal heeft de individu er meer recht op ervan gevrijwaard te zijn tegen zijn wil gefotografeerd te worden. Er ligt hier een voor de hand liggende analogie met de huisvredebreuk.’ Boven heb ik betoogd, dat de analogie niet helemaal opgaat maar in ieder geval blijkt ook uit deze toelichting dat het hier gaat om de bescherming van het individu tegen gefotografeerd worden, niet om de bescherming van de bewoner tegen het fotograferen op zich zelf. Voor het strafbaar zijn van de handeling moeten vier elementen aanwezig zijn: 1e. er moet opzettelijk met een technisch hulpmiddel een afbeelding zijn gemaakt van een persoon; 2e. dit maken moet geschied zijn in een woning of besloten lokaal: 3e. bij het maken van de afbeelding moet gebruik zijn gemaakt van een daartoe door een list of een kunstgreep geschapen gelegenheid; 4e. de afbeelding moet een rechtmatig belang van de afgebeelde persoon kunnen schaden.   Voor de eerste twee elementen is in ruime mate bewijs aanwezig. In de eerste plaats de erkentenis van de verdachte dat hij een foto gemaakt heeft in de woning van Oltmans. Naast de verklaring van de verdachte is er de publicatie van de foto in De Telegraaf die aantoont, dat er een foto is gemaakt. Zowel Anstadt als Oltmans verklaren aan de hand van de foto dat deze in de woning van Oltmans gemaakt is, Anstadt verklaart daar in gesprek te zijn geweest met de beide Russen, die samen met hem op de foto staan en Oltmans herkent het interieur van zijn woning. De erkentenis van de verdachte, dat hij degene is geweest, die deze foto gemaakt heeft wordt niet gesteund door directe waarnemingen van andere getuigen, niemand heeft hem bezig gezien met fotograferen. Onomstotelijk staat echter vast, dat hij op de bewuste avond van het gesprek tussen Anstadt en de Russen daar aanwezig was, vast staat ook dat hij persfotograaf is en voor De Telegraaf werkt. Dit is naast zijn bekentenis ruim voldoende bewijs. Wat het derde element betreft, daarover het volgende: De Minister zegt in de Memorie van Toelichting ‘de bewoordingen van het wetsontwerp zijn zodanig gekozen, dat de gelegenheid niet alleen door de maker, doch ook door een handlanger kan zijn geschapen.’ Dit is in het onderhavige geval van belang in verband met de voorname maar daarnaast ook onduidelijke rol die de getuige Hofland heeft gespeeld. De feitelijke omschrijving van het gebeuren, die ik in de dagvaarding heb opgenomen, is voorzover betrekking hebbende op datgene wat zich afgespeeld heeft voor de binnenkomst van verdachte in de woning van Oltmans opgebouwd uit de verklaringen van Hofland, aangevuld met die van de getuigen Coldewey en Oltmans met daarnaast de verklaring van verdachte zelf. Voor wat betreft dat deel van de geschiedenis is alleen Hofland op de hoogte van het gehele gebeuren, hetwelk uiteenvalt in drie delen: namelijk datgene wat er besproken is in het Hilton Hotel tussen Hofland, Zonneveld en Coldfwey, datgene wat er gebeurd is tijdens de rit van het Hilton Hotel naar de woning van Oltmans, én het telefoongesprek tussen Hofland en Oltmans waarin Hofland de komst van Zonneveld en Coldewey aankondigde. Voor het gesprek in het Hilton Hotel en de rit naar de woning van Oltmans hebben wij daarnaast de verklaringen van Zonneveld en Coldewey, voor het telefoongesprek de verklaring van Oltmans. Om bij dit telefoongesprek te beginnen: vast staat dat Hofland Oltmans opgebeld heeft en gezegd heeft, dat hij een lifter en een meisje wilde meebrengen. Dit verklaren zowel Hofland als Oltmans. Verschil bestaat slechts hierin, dat volgens Oltmans Hofland gezegd zou hebben dat het een goede vriend betrof, iets wat Hofland zich niet kan herinneren. Ik vraag me af of hü het niet kan of niet wil. In ieder geval hecht ik aan Oltmans' verklaring grotere waarde, aangezien ik mij niet kan voorstellen, dat bij Oltmans die avond elke willekeurige buitenstaander als gast welkom was. Waarom Hofland de persfotograaf Zonneveld, die als zodanig aan hem bekend was en die stellig niet als lifter met hem naar het Hilton Hotel was gekomen, dan toch op deze wijze heeft aangekondigd, is iets wat Hofland tot dusver niet duidelijk heeft kunnen maken. Bij de R.C. zegt Hofland: ‘Op Uw vraag waarom ik het verhaal van die lifter verteld heb, zeg ik dat dit gebeurd is in de sfeer van lichte ironie die tussen Oltmans en mij gebruikelijk was.’ Misschien heb ik geen gevoel voor ironie, hoewel niemand mij ooit van dat gebrek beschuldigd heeft, maar het ontgaat mij volslagen wat er voor ironisch aan is om iemand, teneinde hem mee te kunnen brengen op een bijeenkomst, als een lifter voor te stellen. Het was een doodgewone leugen waaraan Hofland zich tegenover Oltmans heeft schuldig gemaakt. De heer Hofland verklaart bij de R.C.: ‘Ik heb er geen seconde aan gedacht dat ik bij Oltmans een fotograaf van De Telegraaf zou binnen brengen die daar wellicht een plaatje zou schieten. Ik wist uiteraard wel wat de functie van Zonneveld was, maar ik heb niet gedacht aan de eventuele consequenties.’ Bij het verhoor van de heer Hofland bij de R.C. was ik tegenwoordig en mijn, toen niet uitgesproken commentaar op deze verklaring was: ‘De heer Hofland kan me nog meer vertellen.’ Wel dat heeft de hr. Hofland dan ook gedaan, hij heeft zich bij mij op het Parket vervoegd en daar opgebiecht, dat hij wel degelijk tegenover Zonneveld de mogelijkheid geopperd heeft om plaatjes te maken. Zijn verklaring: ik heb tegen Zonneveld toen ik hem uitnodigde beslist niet gezegd ‘het is interessant voor je als persfotograaf’, trekt hij dus in. Zij was in strijd met wat de verdachte zelf tegenover de R.C. had verklaard: ‘Hij (d.i. Hofland) zei: Ga je mee. Er is een mooi partijtje. Het is misschien wel interessant voor jou als persfotograaf. Het is bij Oltmans’. Hofland, die hier ter zitting zijn verklaring tegenover mij heeft bevestigd, is niet zover gegaan dat hij toegeeft dat hij tegenover de R.C. gewoon heeft zitten liegen, hij beroept zich op een betere realisatie achteraf van het gebeuren. Laten wij wat dit betreft maar de maatstaven van de hemel aannemen en zeggen: ‘Er is in de rechtzaal meer vreugde over één getuige, die zich bekeert dan over tien die nooit gedraaid hebben’. Maar moeilijk aan te nemen is, dat de hr. Hofland zich niet gerealiseerd zou hebben, wat de consequenties zouden kunnen zijn als hij een persfotograaf van De Telegraaf in Oltmans huis binnenbracht, die daar foto's zou gaan maken. Dit mede gelet op het feit, dat Hofland wist dat die avond Russische diplomaten bij Oltmans waren. Want wie is de heer Hofland? Ten tijde van dit feit, was hij hoofdredacteur van het n.r.c. Handelsblad, dat betekent dat hij één van de toonaangevende journalisten van dit land was. De hr. Hofland heeft bovendien een boek geschreven, getiteld: ‘Tegels lichten’, waarin hij blijk geeft volledig op de hoogte te zijn met de politieke verwikkelingen in Nederland na de 2e wereldoorlog, zowel met datgene wat zich achter de schermen, als wat voor ieder zichtbaar zich heeft afgespeeld. De hr. Hofland moet uit dien hoofde bekend zijn geweest met de rol die de heer Oltmans als journalist, met name tijdens de verwikkelingen in Indonesië, tijdens het Nieuw-Guinea conflict heeft gespeeld. De hr. Hofland moet hebben geweten dat het Dagblad De Telegraaf zich in deze kwesties altijd uiterst vijandig tegenover de hr. Oltmans heeft opgesteld - uit hoofde van zijn journalistieke werk kan de hr. Hofland zich niet het genoegen permiteren De Telegraaf ongelezen te laten - en hij moet geweten hebben dat niet alleen nu maar ook vroeger De Telegraaf Oltmans heeft beschuldigd van conspiraties met de landen van achter het IJzeren Gordijn en handelen in strijd met de belangen van Nederland. En deze mijnheer Hofland neemt de persfotograaf van De Telegraaf mee naar een bijeenkomst ten huize van Oltmans waar hij weet dat Russische diplomaten aanwezig zijn en komt dan hier met de verklaring dat het a. geen doorgestoken kaart was met Zonneveld, b. niet tot hem doorgedrongen is wat de consequenties zouden kunnen zijn van het binnenloodsen van Zonneveld onder valse vlag op de bijeenkomst van Oltmans' Mijnheer Hofland, ik herhaal het, kan me nog meer vertellen. Hij heeft nog steeds niet genoeg verteld. Als deze hele affaire een doorgestoken kaart is, dan is zonder meer duidelijk dat de gelegenheid die Zonneveld kreeg om in de woning van Oltmans zijn foto te maken, geschapen is door een list of kunstgreep. De voorstelling die Hofland geeft van Zonneveld aan Oltmans: een lifter - al dan niet een goede vriend - kan niet anders gequalificeerd worden als een list waardoor Zonneveld toegang heeft verkregen. Er is geen sprake van dat Oltmans Zonneveld als hij had kunnen vermoeden wie deze was in zijn woning zou hebben toegelaten. De indruk van een list wordt nog versterkt door wat daarna volgt. Men rijdt weg: de hr. Hofland met juffrouw Coldewey in zijn auto, Zonneveld in diens eigen auto er achter. Halverwege laat men de auto van Zonneveld staan en stapt Zonneveld over in de auto van Hofland. Waarom? Eén antwoord ligt voor de hand: ‘als je aan je vriend verteld hebt, dat je een lifter meebrengt, kun je moeilijk die zogenaamde lifter in zijn eigen auto bij het huis van je vriend laten voorrijden.’ Zonneveld zelf zegt dat hij overgestapt is omdat hij bang was de auto van Hofland kwijt te raken op weg naar het Amersbos. Dat is ook een verklaring. Zonneveld stelt, dat hij van het voorstellen als lifter niet geweten heeft, dat hij niet op de hoogte is geweest van het feit dat de Russische diplomaten op de bijeenkomst bij Oltmans aanwezig waren, dat hij niet met het vooropgezette doel daar foto's te maken, naar Oltmans is gegaan, doch pas op het idee is gekomen toen hij er eenmaal was. Wanneer U echter Hofland's leugen, het aankondigen van een lifter, en handelwijze na die leugen, het in zijn auto vervoeren van Zonneveld naar Oltmans en bij zijn binnenkomst Oltmans er niet van op de hoogte stellen, dat de lifter die hij meebracht een persfotograaf van de Telegraaf was, ziet als een list of kunstgreep, dan is Zonneveld toch ongetwijfeld door die list of kunstgreep in de gelegenheid gesteld de afbeelding te maken. Dat hij van die list vooraf niet op de hoogte was disculpeert hem niet. Dat toont de redactie van het artikel aan met name de plaats van het woord ‘opzettelijk’. Wij lezen: hij die gebruik makende van een door een list of kunstgreep daartoe geschapen gelegenheid van een in een woning of een niet voor het publiek toegankelijk lokaal aanwezige persoon met een technisch hulpmiddel opzettelijk een afbeelding vervaardigd enz. Volgens algemeen geldende jurisprudentie behoeft het opzet slechts gericht te zijn op de bestanddelen van het strafbaar feit achter het woord ‘opzettelijk’. Wanneer er stond: hij, die opzettelijk, gebruik makende enz. lag de zaak anders, maar bij deze redactie is slechts vereist, dat de verdachte opzettelijk de afbeelding maakt en daarbij gebruik maakt van een eventueel ook door een ander door een list of kunstgreep geschapen gelegenheid. Wanneer men de feiten zo interpreteert als ik het tot dusver gedaan heb en wat ook het meest logische is, dan is de onvermijdelijke vraag: waarom staat hier dan alleen Zonneveld terecht, waarom niet ook Hofland, die is dan toch overduidelijk medeplichtig, zo niet de uitlokker van dit delict. De reden daarvan is dat ik toch enige twijfel heb over de rol van Hofland. Wanneer hij opzettelijk Zonneveld in zijn hoedanigheid van persfotograaf bij De Telegraaf binnen smokkelt bij Oltmans, wat is dan zijn motief? Ik heb aan de getuige Oltmans gevraagd welke reden Hofland kon hebben om hem een dergelijke kool te stoven, maar hij weet het niet. Geen animositeit tegen Oltmans dus. Een behoefte om De Telegraaf een dienst te bewijzen? Erg aannemelijk klinkt dat niet, van enige affiniteit tussen Hofland en De Telegraaf, zij ideëel zij materieel, is niets gebleken. Hofland's eigen motivering van zijn handelwijze klinkt uitermate zwak: bij de r.c. zegt hij: ‘Op de vraag waarom ik nu eigenlijk Zonneveld en juffrouw Coldewey had meegenomen naar Oltmans zeg ik dat ik gewoon een paar mensen wilde ontmoeten tegenover wie ik geen verplichtingen had.’ Hij bracht dat, het komt in de verklaring bij de r.c. niet helemaal duidelijk over, in verband met zijn gedeprimeerde stemming. Ik begrijp niets van deze verklaring en de heer Hofland is niet in staat geweest deze hier te verduidelijken.
Waarom had Hofland behoefte aan gezelschap van Zonneveld tijdens de bijeenkomst bij Oltmans? Uit niets blijkt dat hij zich bij Oltmans nog nader met Zonneveld heeft bezig gehouden. Het gezelschap bij Oltmans lijkt gevarieerd en interessant genoeg te zijn geweest om geen behoefte te hebben aan de aanwezigheid van Zonneveld. Waarom moest Zonneveld dan persé mee? Ik heb me wel afgevraagd of het misschien zo was, dat niet Zonneveld persé mee moest, maar dat de hr. Hofland behoefte had aan het gezelschap van juffrouw Coldewey en toen Zonneveld maar op de koop toe genomen heeft? Er zijn wat aanwijzingen in die richting. Getuige Coldewey verklaart: ‘omtrent half zes 's avonds waren wij izij en Zonneveld) in het Hilton Hotel in Amsterdam. Hij (Hofland) vroes mij of ik meeging naar Oltmans, waar een partijtje zou zijn. Ik maakte eerst bezwaren omdat ik in bespreking was met Zonneveld, waarop Hofland zei dat Zonneveld dan ook maar mee moest gaan. Het is dus niet zo dat Hofland Zonneveld uitnodigde en dat ik dan als derde mee mocht.’ Zonneveld verklaart: ‘Hij (Hofland) zei; ‘Ga je mee enz. Wij hebben toen nog meegenomen een meisje dat bij het Hilton Hotel dt public relations verzorgt, een zekere Marianne.’ Holland verklaart: ‘Ik heb aan Zonneveld en Marianne Coldewey gevraagd of zij mee gingen naar een feestje bij Oltmans. Ik heb toen Oltmans gebeld en ik heb tegen hem gezegd dat ik een lifter en een meisje mee wilde brengen.’ Oltmans verklaart: ‘Hij (Hofland) zei dat hij wat verlaat was, dat hij net uit Den Haag kwam en dat hij een lifter mee zou brengen. Ik maakte daar bezwaar tegen, waarop hij zei dat het een goede vriend betrof. Hij zou ook nog een vriendinnetje meebrengen. Er zit een zekere tegenstrijdigheid in deze verklaringen. Nog zo'n tegenstrijdigheid vinden we aan het eind van twee verklaringen. Hofland verklaart: (dit betreft de terugweg uit Oltmans woning) ‘Op de Prins Hendrikkade is Zonneveld in zijn eigen auto gestapt. Ik heb juffrouw Coldewey naar huis gebracht.’ Zij zelf verklaart: Toen wij bij Oltmans weggingen zijn we eerst met de auto van Hofland naar de Prins Hendrikkade gereden, waarna Zonneveld mij naar huis heeft gebracht. Ik veronderstel dat juffrouw Coldewey wel weet door wie ze naar huis gebracht is. Als Hofland toch zegt, dat hij het gedaan heeft is hier dan de wens de vader van de gedachte? Dat Hofland naar de bijeenkomst van Oltmans juffrouw Coldewey mee wilde nemen ter verstrooiing, wordt iets aannemelijker. Hij verklaart gedeprimeerd te zijn geweest op die avond. Hij kon bij Oltmans niet veel anders dan een vrijwel uitsluitend mannelijk gezelschap verwachten en in een dergelijk gezelschap pleegt, naar mijn ervaring, in hoofdzaak gesproken te worden over politiek, zaken en auto's, en wederom steunende op eigen ervaring, dat zijn onderwerpen de weinig geschikt zijn om je een wat vrolijker kijk op de wereld te geven. Een wat onschuldig flutend gesprek met een charmante vrouw is daarvoor een veel beter middel. Nog steeds uit eigen ervaring sprekend, mijnheer de President! Zonneveld zou dan alleen meegenomen zijn omdat juffrouw Coldewey niet van hem losgeweekt kon worden. Wanneer we rekening houden met de mogelijkheid dat het niet de opzet was van Hofland om Zonneveld naar binnen te smokkelen bij Oltmans als persfotograaf van De Telegraaf teneinde hem in staat te stellen daar foto's te maken en dat ook het vermelden van de mogelijkheid om plaatjes te maken slechts middel was om hem mee te krijgen om wat voor andere reden dan ook, maar niet om hem werkelijk te laten fotograferen, dan dienen wij opnieuw na te gaan of wat Zonneveld gedaan heeft onder deze omstandigheden nog valt onder de strafbepaling in kwestie Vast blijft dan staan, dat Hofland door middel van een list of kunstgreep Zonneveld naar binnen heeft gekregen en dat Zonneveld daarvan gebruik heeft gemaakt om opzettelijk een afbeelding te vervaardigen. Is dit voldoende voor de strafbaarheid? Wij moeten daarvoor de strafbepaling opnieuw op elk woord nauwkeurig wegen: Ik citeer opnieuw: Hij die gebruik makende van een door een list of kunstgreep daartoe geschapen gelegenheid, van een in een woning of een niet voor het publiek toegankelijk lokaal aanwezige persoon met een technisch hulpmiddel opzettelijk een afbeelding vervaardigt. Ik vestig Uw aandacht op het woord daartoe. Laat men dit weg dan lees ik: Hij die gebruik makende van een door een list of kunstgreep geschapen gelegenheid enz. opzettelijk een afbeelding vervaardigt. Het is nog steeds een volkomen logische zin die een bepaald gebeuren beschrijft, hetzelfde bepaalde gebeuren als de werkelijke tekst, waarin het woordje daartoe wel voorkomt. Wat betekent dan dit: daartoe. Dit kan taalkundig niet anders geïnterpreteerd worden dan dat dit aangeeft dat het scheppen door een list of kunstgreep van de gelegenheid om een afbeelding te maken ook moet geschieden met de bedoeling dat er een afbeelding gemaakt zal worden. Het scheppen van de gelegenheid moet op dat doel gericht zijn. Dit stelt ook de Memorie van Toelichting op een plaats, die ik straks uitvoeriger zal behandelen: de maker van de afbeelding moet tot de vervaardiging daarvan zijn geraakt door gebruik te maken van een speciaal daartoe gecreëerde situatie. Wanneer U op grond van het voorhanden bewijsmateriaal niet bewezen acht dat Hofland, het gaat hier weer om Hofland, met zijn list de bedoeling had om Zonneveld in de gelegenheid te stellen de afbeelding te maken, dan valt Zonneveld's gedraging niet onder de strafbepaling voorzover hij gebruik heeft gemaakt van de door Hofland's list geschapen gelegenheid. De opzettelijke handeling van de hoofddader is niet strafbaar door het ontbreken van het oogmerk bij de handlanger. Dit betekent nog niet dat Zonneveld in dit geval vrijuit gaat. Immers, de list of kunstgreep waarover het artikel spreekt, behoeft niet te bestaan uit een list of kunstgreep waardoor men de woning binnenkomt, die kan ook bestaan in de wijze waarop men de afbeelding maakt. De Memorie van Toelichting zegt: Tenslotte is een element van het strafbare feit dat de afbeelding is vervaardigd, gebruik makende van een door een list of kunstgreep daartoe geschapen gelegenheid. Met de gekozen formulering heeft de onderge-tekende gepoogd een voor een strafbepaling bruikbare benadering te geven van wat in het spraakgebruik in het begrip ‘candid camera’ ligt opgesloten. Er vallen dan ook onder die formule een reeks zeer uiteenlopende casusposities, die echter dit gemeen hebben, dat de maker van de afbeelding tot de vervaardiging daarvan is geraakt door gebruik te maken van een speciaal daartoe gecreëerde situatie, welke in het bijzonder door de afgebeelde persoon als zodanig redelijkerwijs wet kan worden herkend. Ging het zoëven om: ‘de speciaal daartoe gecreëerde situatie’, nu gaat het om de: ‘situatie welke in het bijzonder door de afgebeelde persoon als zodanig redelijkerwijs niet kan worden erkend.’ De Memorie van Toelichting vervolgt: ‘De rechter zal bij de beoordeling van dit bestanddeel van het delict rekening moeten houden met alle omstandigheden van het geval. Bij wijze van voorbeeld kan gedacht worden aan manipulaties als het toepassen van infrarode apparatuur, het gebruik van een z.g. doorkijkspiegel, het klimmen in een boom of op een dak, teneinde op een onverwachte wijze in een huis of een niet voor het publiek toegankelijk lokaal te kunnen zien, het simuleren van een hoedanigheid om daardoor een huis of besloten lokaal binnen te komen, de toepassing van een verborgen miniatuur camera of een als een ander voorwerp verhulde camera enz. Ook bij het gebruik van een telelens of flitslicht zal men onder bepaalde omstandigheden van een door een list of kunstgreep geschapen gelegenheid kunnen spreken’. Bezien we nu wat hier gebeurd is, afgezien van wat er voor de komst bij Oltmans woning zich heeft afgespeeld. We constateren dat Zonneveld zich op generlei wijze bij zijn binnenkomst kenbaar heeft gemaakt als persfotograaf, nog veel minder als persfotograaf van de Telegraaf. Staat dit gelijk met het simuleren van een hoedanigheid waarover de Memorie van Toelichting spreekt? In de jurisprudentie omtrent oplichting heeft de Hoge Raad meermalen uitgemaakt, dat ook het verzwijgen van een hoedanigheid onder bepaalde omstandigheden het aannemen van een valse hoedanigheid kan opleveren. Men zou hier dan kunnen stellen, dat Zonneveld hier de hoedanigheid simuleert van een gast te zijn, waarvan Oltmans en de andere aanwezigen geen ongewenste publicatie behoeven te vrezen. De vraag die hier moet gesteld worden is onder welke omstandigheden iemand verplicht is om zijn ware identiteit bekend te maken, slechts bij die verplichting kan men het verzwijgen daarvan als het simuleren van een valse hoedanigheid beschouwen. Als ik bij iemand binnenkom met de bedoeling een proces-verbaal te maken, meen ik verplicht te zijn mijn hoedanigheid van opsporingsambtenaar bekend te maken, kom ik om een borrel te drinken, maar ga ik als opsporingsambtenaar optreden omdat de gastheer zijn vrouw doodschiet, dan ben ik niet door het simuleren van de hoedanigheid van gewone gast onrechtmatig binnengekomen. Als er geen vooropgezet plan bestond bij Zonneveld om foto's te gaan maken, kan men niet van hem vergen dat hij reeds bij het binnenkomen zijn beroep en zijn werkgever bekend maakt, hij kan, en zeg dat hij dit gedaan heeft, volstaan met zijn naam te noemen. Maar wat doet hij dan verder? Hij houdt het fototoestel, waarmee hij zijn beroep uitoefent en dat onder de gegeven omstandigheden bij de gastheer direct argwaan zal kunnen opwekken, verborgen, hij draagt het onzichtbaar voor iedereen onder zijn jasje. Vervolgens neemt hij een foto, waarbij hij zodanig weet te manipuleren, dat niemand in het vertrek waar hij deze foto maakt, hoewel dit vertrek niet zo groot is dat hij zich op verre afstand van iedereen kan opstellen, dit merkt. U hebt hier vier getuigen horen verklaren dat zij mets gemerkt hebben. Wie op een dergelijke heimelijke wijze met een niet zichtbaar bij zich gedragen camera een afbeelding vervaardigt, maakt gebruik van een door een list of kunstgreep daartoe geschapen gelegenheid. Hij maakt gebruik, om nogmaals de Memorie van Toelichting te citeren van een: ‘speciaal daartoe gecreëerde situatie, welke in het bijzonder door de afgebeelde persoon als zodanig redelijkerwijze niet kan worden herkend.’ Rest nog de vraag of ook het vierde element van de strafbepaling aanwezig is: namelijk of hier een afbeelding gemaakt is van een persoon, waardoor diens rechtmatig belang kon worden geschaad. Wij beschikken hier over de verklaring van de getuige Anstadt waarin deze uiteenzet hoe hij door deze foto en de publicatie ervan is geschaad en wanneer U deze verklaring als juist beschouwt en ik voor mii zie geen reden om daaraan te twijfelen, dan lijkt het mij toe dat deze voldoende is om ook bewezen te achten, dat aan de vierde voorwaarde voor strafbaarheid is voldaan. Ik wil hier echter toch nader op ingaan, mede omdat ik mij niet tevreden gesteld heb met het belang van de hier aanwezige getuige Anstadt, maar ook de belangen van de Russische diplomaten heb genoemd, hoewel die in dit proces daaromtrent geen enkele verklaring hebben afgelegd. Dit artikel is echter uitdrukkelijk niet tot klachtdelict gemaakt en als hun mogelijke benadeling door mij aannemelijk gemaakt kan worden is dat voldoende. Ik heb daar in het begin van mijn betoog reeds op gewezen. Een andere reden die mij noopt hier zeer uitvoerig op in te gaan is gelegen in de omstandigheid dat juist over dit deel van de strafbepaling bijzonder uitvoerig maar niet altijd even helder is gediscussieerd en dat mede daardoor er een verandering is gebracht in de aanvankelijk in het wetsontwerp over dit punt voorgestelde tekst Oorspronkelijk stond in het wetsontwerp niet ‘rechtmatig’ belang, maar ‘redelijk’ belang. De bedoeling van het opnemen van dit vierde element was, dat in tegenstelling tot het wetsontwerp betreffende het afluisteren, geen uitzonderingsbepalingen nodig zouden zijn om het vastleggen van criminele gedragingen door het maken van afbeeldingen door opsporingsambtenaren of door anderen geoorloofd te maken. De Memorie van Toelichting spreekt over het fotograferen van een inbreker bij zijn werkzaamheden. In zijn artikel in het n.j.b. van 7 december 1968 betoogt Prof. Gerbrandy terecht dat dit door de voorgestelde bepaling niet bereikt wordt: ‘Welk belang kan redelijker zijn dan om niet betrapt te worden, niet van vrouw en kinderen gescheiden en niet door een strafvonnis onteerd te worden?’ Hij betoogt dat de regel, dat het feit pas strafbaar wordt als een redelijk belang van de gefotografeerde - blijkbaar te stellen en te bewijzen door de Officier van Justitie - door het maken van opnamen kan worden geschaad, dient te vervallen. Hij schrijft: ‘Het ontwerp beoogt te beschermen per-sonen die zich bevinden in een woning of een niet voor het publiek toegankelijke plaats Wanneer men van een zich op zulk een plaats bevindende persoon met een list of kunstgreep een opname maakt, schijnt dat feit op zichzelve voldoende strafwaardig. Bovendien de enkele toepassing van list of kunstgreep bewijst reeds, dat in het gegeven geval toestemming tot het maken van de foto niet was te verwachten op gronden, die gezien het besloten karakter van de plaats waar de geportretteerde vertoeft, algemeen als redelijk worden beschouwd.’ De regering erkende de bezwaren van Prof. Gerbrandy teaen het woord ‘redelijk’ en verving het door ‘rechtmatig’. In de Memorie van Antwoord waar hij deze wijziging toelicht, schrijft de Minister: ‘In overeenstemming met hetgeen Professor Gerbrandy betoogd heeft in het n.j.b. van 7 december 1968 meent de ondergetekende dat het gebruik van het begrip “redelijk” minder juist is om de bedoeling van het wetsontwerp weer te geven. In het gewijzigd ontwerp zijn deze woorden vervangen door “rechtmatig” belang. Hiermee wordt aangegeven dat het gaat om een belang dat in het kader van onze rechtsorde bescherming verdient’. In tegenstelling met wat Gerbrandy voorstelde werd dus wel gehandhaafd: ‘dat er een belang kon worden geschaad’. In het nader voorlopig verslag van 7 april 1970 komen verschillende leden van de Tweede Kamer hierop terug en dringen er op aan, dit bestanddeel te laten vervallen. De Minister antwoordt in de Nadere Memorie van Antwoord op 12 juni 1970 als volgt: ‘Bij verschillende leden rezen nog een aantal vragen in verband met de vervanging van de uitdrukking “redelijk” belang door “rechtmatig” belang in het voorgestelde artikel 139f. Zij vroegen allereerst of het gerechtvaardigd is tussen hst afluisteren en opnemen van gesprekken enerzijds en het maken van afbeeldingen anderzijds, het verschil te maken dar bij het maken van afbeeldingen het schaden van een rechtmatig belang als bestanddeel in de strafbepaling is opgenomen, terwijl dit bij het opnemen en afluisteren van gesprekken niet het geval is. Het lijkt ondergetekende juist dit verschil te maken. Zou men dit bestanddeel niet in artikel 139f opnemen, dan zouden te veel gevallen onder de strafbepaling vallen die niet strafwaardig zijn te achten. Het gebeurt vaak dat men door op onverwachte wijze een foto te maken een meer ongedwongen afbeelding hoopt te krijgen zonder dat daardoor enig belang van de geportretteerde wordt geschaad. De ondergetekenden menen dat het in hoge mate in strijd zou zijn met de uitgangspunten van ons strafrecht om een grote groep van gedragingen tot een misdrijf te stempelen, terwijl deze gedragingen niet strafwaardig, maar zelfs maatschappelijk volledig aanvaardbaar zijn. Een nadeel van het opnemen van dit bestanddeel is uiteraard dat daardoor op het openbaar ministerie een zwaardere bewijslast zal drukken. Overigens verwachtten de ondergetekenden niet dat hierdoor voor het openbaar ministerie grote moeilijkheden zullen ontstaan in de werkelijke ergerlijke gevallen waarvoor de strafbepaling bedoeld is.’ Deze veronderstelling is in zoverre gerechtvaardigd, dat ik inderdaad meen in deze zaak niet op onoverkomelijke moeilijkheden te zullen stuiten. Allereerst niet omdat ik niet, zoals verschillende leden veronderstellen, hoef te bewijzen dat rechtmatige belangen inderdaad geschonden zijn. Alhoewel de minister in zijn beantwoording van deze opmerking gemaakt in het nader Voorlopig Verslag, dit niet zo duidelijk stelt, is de Memorie van Toelichting in dit opzicht duidelijk genoeg: ‘Niet vereist is, dat de mogelijkheid tot schade ook werkelijkheid wordt’. Trouwens de woorden van de wet die spreekt over ‘rechtmatig belang dat kan worden geschaad’ spreken voor zich zelf. Het is niet moeilijk om aan te tonen dat de afbeelding welke de verdachte gemaakt heeft niet valt onder de categorieën, welke de minister uitdrukkelijk niet strafbaar wenste te stellen. Het maken van de afbeelding was kennelijk niet bedoeld om een aardige herinnering te kunnen behouden aan het ongedwongen samenzijn van de heer Anstadt met de Russische diplomaten, noch om het plegen van strafbare feiten ten behoeve van de Justitie vast te leggen. Zelfs indien het juist zou zijn dat de samenkomst door Oltmans belegd zou zijn om met de Russen over de navo en Secretaris-Generaal Luns te praten, dan is dat en hierover bestaat zelfs bij De Telegraaf gezien de daarin verschenen toelichting op de foto, geen twijfel, ik citeer hier met instemming ‘een contact dat in geen geval valt onder enige strafbepaling in Nederland’. Men zou kunnen aanvoeren, dat deze foto op zich zelf, zijnde een afbeelding van voor het publiek in zijn algemeenheid volstrekt onbekende heren, geen enkel rechtmatig belang schaadt, maar dat neemt niet weg, dat deze foto wel degelijk op een dergelijke manier gebruikt kan worden, dat daardoor rechtmatige belangen kunnen worden geschaad. Op zich zelf is het maken van een afbeelding nimmer iets wat schade berokkent, het hangt er maar van af wat men met de foto gaat doen of kan doen. De Memorie van Toelichting zegt: ‘niet alleen moet gedacht worden aan materiële schade, maar ook aan het schaden van voor bescherming in aanmerking komende immateriële belangen’. De schade kan gelegen zijn in de aard van afbeelding, doch ook in de gevolgtrekking waartoe de afbeelding aanleiding kan geven. Niet vereist is dat de mogelijke schade ook werkelijkheid wordt. Evenmin is geprecicieerd hoe de schade kan ontstaan. Hierbij valt dus niet alleen te denken aan schade door publicatie, maar ook aan het geval dat, indien de afbeelding in handen van bepaalde derden komt, deze de afgebeelde een nadeel kunnen toebrengen, dat hij redelijkerwijze niet behoort te lijden.’ Dat dit nadeel kon ontstaan is duidelijk door de publicatie in De Telegraaf met daarbij gepaard gaand commentaar. Deze foto wordt gebruikt als bewijsmateriaal voor de stelling, althans als toelichting op deze stelling, dat deze Russische diplomaten en enkele Nederlanders, tezamen met Oltmans ten huize van Oltmans een campagne beramen tegen de Secretaris-Generaal van de navo en als zodanig schaadt het niet alleen de belangen van één dier aanwezige Nederlanders, de op de foto voorkomende heer Anstadt, maar ook die van de Russische diplomaten. Voor hen als diplomaten is het een uiterst groot belang, dat zij niet onder verdenking komen te staan bij de mogendheid bij welke zij geaccrediteerd zijn dat zij zich op het grondgebied van die mogendheid met onderhands gewroet ophouden. Bovendien kunnen hun belangen ook geschaad woiden door de zeer reële mogelijkheid dat hun eigen superieuren het hen ernstig euvel duiden dat zij op een dergelijke manier in opspraak komen. Ook kunnen zij hun
belangen geschaad achten, omdat daardoor het land dat zij vertegenwoordigen politiek benadeeld wordt. In verband hiermede wijs ik op de vraag gesteld in het Voorlopig Verslag ‘Wat is precies bedoeld met de woorden ‘redelijk belang’. Zou ‘redelijk persoonlijk belang’ niet juister zijn? Het is voorstelbaar dat bijvoorbeeld een foto van een politicus gepubliceerd wordt in gesprek met iemand met wie hij - politiek - niet gezien wil worden. Een redelijk belang van hem, namelijk een politiek belang, verzet zich dan tegen publicatie, hetgeen echter niet de bedoeling van het wetsontwerp zal zijn.’ De minister antwoordt hierop: ‘De vraag in het Voorlopig Verslag of voor het woord “belang” niet persoonlijk zou moeten worden ingevoegd, beantwoordt ondergetekende ontkennend. De strafbepaling beoogt ook te waken tegen het daarin omschreven slinkse binnendringen in de persoonlijke levenssfeer, ongeacht de aard van de geschonden rechtmatige belangen van de afgebeelde.’ Resumerende stel ik dat door mij is bewezen dat: a. Zonneveld opzettelijk een afbeelding met een technisch hulpmiddel heeft gemaakt van twee Russische diplomaten en de in dit proces gehoorde getuige Anstadt; b. dat dit geschiedt is in de woning van de heer Oltmans; c. dat Zonneveld daarbij gebruik heeft gemaakt van een daartoe door een list of een kunstgreep geschapen gelegenheid, welke list of kunstgreep daarin bestond: dat hij door Hofland voor het maken van deze afbeelding in de woning is binnengesmokkeld als lifter, en/of in het binnenkomen in de woning van Oltmans met een verborgen camera en het fotograferen in de woning van Oltmans op dusdanig heimelijke wijze dat niemand van de aanwezigen het merkte; d. dat daardoor de rechtmatige belangen van Anstadt en de Russen konden worden geschaad.   De vraag die overblijft is deze: vereist het artikel ook dat degene die opzettelijk de afbeelding maakt dit doet met het oogmerk, althans met de wetenschap, dat daardoor de belangen van de afgebeelde kunnen worden geschaad. De formulering van dit artikel wijst wel in die richting. In tegenstelling met bijvoorbeeld de artikelen 157 en 225 Strafrecht, wordt hier niet gesproken van wordt gestraft, indien een gevolg ontstaat of kan ontstaan, waarbij het opzet niet op het gevolg of mogelijke gevolg behoeft te zijn gericht. De formulering luidt hier: opzettelijk een afbeelding vervaardigd, waardoor diens rechtmatig belang kan worden geschaad. Het is twijfelachtig of de wetgever hier bedoeld heeft ook dit mogelijk schaden van belangen onder de werking van het opzettelijk te laten vallen, in ieder geval ontbreekt in de stukken hiervoor elke aanwijzing, ondanks de grote uitvoerigheid waarmee over dit bestanddeel is gediscussieerd. Men spreekt van de plicht en de moeilijkheid van het o.m. om te bewijzen, dat de mogelijkheid van schade voor de afgebeelde bestaat, niet over het bewijs van het opzettelijk benadelen. Gezien de plaats echter van het woord opzettelijk is te verdedigen, dat alles wat daarna komt door dat opzet wordt beheerst. Hoe het ook zij, voor het onderhavige geval levert dit geen moeilijkheden op. Zonneveld wist, althans kon weten, dat er tussen Oltmans en De Telegraaf een dusdanige verhouding bestond, dat foto's die hij ten huize van Oltmans maakte, gebezigd konden worden voor een aanval op Oltmans. Hij kon ook weten, dat daarbij een redelijke kans was dat ook anderen die hij in de woning van Oltmans fotografeerde, daardoor geschaad konden worden, zeker voor zover het betreft de door hem gefotografeerde Russen. Overigens verklaart hij bij de r.c.: ‘Als ik foto's maak van mensen vraag ik mij niet af wat ze er van vinden. Ik vraag mij ook niet af of ze door een eventuele publicatie benadeeld kunnen worden.’ Hij aanvaardt dit risico kennelijk als te behoren bij zijn beroep en het weerhoudt hem niet, een bijzonder zuiver voorbeeld van voorwaardelijk opzet. Ik ben van oordeel dat Zonneveld de hem tenlastegelegde feiten heeft begaan, dat deze gequalificeerd behoren te worden als: gebruik makende van een door een list of een kunstgreep daartoe geschapen gelegenheid, van een in een woning aanwezige persoon met een technisch hulpmiddel opzettelijk een afbeelding vervaardigen, waardoor diens rechtmatig belang kan worden geschaad; dat deze feiten strafbaar zijn en Zonneveld deswegen strafbaar is aangezien van strafuitsluitingsgronden niet is gebleken. Rest nog de kwestie van de straftoemeting. In vergelijkbare zaken heb ik wel betoogd dat het voornaamste belang van de zaak gelegen was in het beantwoorden van de vraag of een bepaalde handeling wel of niet onder enige strafbepaling viel en dat daarnaast de straftoemeting van ondergeschikt belang was. Dit was bijvoorbeeld het geval in het godslasteringsproces tegen van het Reve en ook, hoewel in mindere mate, in de recentelijk door U behandelde ‘Mini Love’ zaak. In dit geval ligt de zaak echter anders. Duidelijk vindt U dit aangegeven in het door mij reeds vermelde artikel van Prof. van Veen in Themis 1968 blz. 488 e.v. Met deze strafbepaling is de wetgever getreden buiten het terrein van het klassieke strafrecht, waarbij strafbaar gesteld wordt de overtreding van bepaalde normen, welke alle min of meer afgeleid zijn uit de grondnormen geldende in onze wereld, zoals wij die terugvinden in de Mozaïsche Wetgeving. Dit zijn de normen ‘Gij zult niet doden’, ‘Gij zult niet stelen’, ‘Gij zult geen valse getuigenis afleggen’ enz. Maar een norm ‘Gij zult niet fotograferen in een andermans woning’ vinden wij daarin niet terug. Prof. van Veen schrijft: ‘Telkens als wij buiten het klassieke strafrecht komen is er twijfel over de vraag of wij ter bereiking van ons doel naar de strafsanctie mogen grijpen.’ ‘Voor de overheid is het gevaarlijk het strafrecht te gebruiken buiten het klassieke terrein. Gevaarlijk omdat een strafrecht dat door de justitiabelen niet als een recht maar als een dwangmiddel wordt gevoeld, inboet aan innerlijke waarde.’ Hij wijst er verder op dat het in de praktijk nogal eens voorkomt, dat strafbepalingen, die gedragingen strafbaar stellen, die in het klassieke strafrecht geen rol spelen, weinig worden toegepast. Het is net of zulke strafbepalingen soms niet aanslaan. De delictsomschrijving geeft herhaaldelijk grote problemen. Wanneer zij het te bestrijden gedrag nauwkeurig omschrijft is het bewijs soms zo moeilijk te leveren, dat daarom reeds de bepaling een dode letter dreigt te worden. De juistheid van deze opmerkingen blijkt wel uit het geval wat wij hier te berechten hebben, dat heb ik in mijn beschouwingen over het bewijs duidelijk aangetoond. Prof, van Veen was in 1968 van mening, dat wilde men de privacy aantasting tegen gaan, eigenlijk een onderzoek naar de opinie in ons volk over de betekenis van de privacy noodzakelijk was. Hij betwijfelde echter of daarvoor nog wel voldoende tijd beschikbaar was. Ik citeer: ‘de afluisterapparaten zijn er, de markt kan worden overstroomd met voor afluisteren en bespieden geschikte apparaturen. Wie in zo'n situatie geen maatregelen treft neemt de beslissing de ontwikkeling zijn gang te laten gaan, wetende dat die later nauwelijks meer zal zijn terug te draaien. Wel ingrijpen - met strafsancties - dwingt de rechter tot de rol van normvormer op een nog weinig ontgonnen terrein.’ De rechter moet op initiatief van het openbaar ministerie met zijn uitspraken de door de wetgever gecreëerde sanctie gestalte geven. Het blijft wel de wetgever die de norm stelt en overtreding van de norm strafbaar verklaart, maar het hangt vrijwel helemaal van de rechter af of de norm gaat functioneren. Voor de wetgever, aldus prof. van Veen in 1968, zijn er geen andere maatregelen die op korte termijn enig effect kunnen sorteren dan het uitvaardigen van strafsancties. Hij acht het nodig, dat de wetgever voorzichtig en pragmatisch daarbij tewerk gaat. Maar, zo besluit hij, wat de wetgever strafbaar stelt zal de overheid zo ernstig moeten nemen, dat zij aanvaardt en bevordert, dat er zal worden opgespoord en waar nodig vervolgd en gestraft. Uw straftoemeting zal, gelet op deze stelling, niet zozeer gericht moeten zijn op de handhaving van een min of meer algemeen aanvaarde norm, maar meer op de inprenting van de norm, juister gezegd nog de vorming van de norm. Vergelijkbaar materiaal vinden wij bij de straftoemeting op overtredingen van artikel 26 Wegenverkeerswet. Ook hier wordt de ernst van de overtreding duidelijk gemaakt door de straftoemeting, ook aan degenen die aan de overtreding op zich zelf niet zo zwaar tillen. U zult door Uw straftoemeting moeten laten uitkomen in hoeverre het onderhavige feit, vallend onder de strafbepaling, ook strafwaardig is en zodoende zult U vormend werken met name voor degenen die in hun beroep zoals deze persfotograaf, in de verleiding komen om met deze strafbepaling de hand te lichten. Dat is te meer noodzakelijk, omdat in de wereld van wat men de nieuwsgaring noemt, volstrekt geen eenstemmigheid heerst over wat wel en niet geoorloofd bij deze nieuwsgaring is. De strafbepaling beoogt geenszins moeilijkheden in de weg te leggen aan deze nieuwsgaring. De Memorie van Toelichting zegt hierover: ‘Met de aldus voorgestelde bepaling wordt naar het gevoelen van ondergetekende aan de normale werkzaamheid van fotojournalisten en normale vervaardiging van film en televisieopnamen niets in de weg gelegd.’ Maar wanneer vanuit de Kamer gevraagd wordt wat de minister nu eigenlijk onder normale nieuwsgaring verstaat, dan vinden wij daaromtrent in de Memorie van Antwoord: ‘Voorzover de minister bekend bestaat er in publiciteitskringen geen duidelijke gedragscode. Het begrip normale nieuwsgaring werd in de toelichting gebruikt om die nieuwsgaring aan te duiden, die geen gebruik maakt van methoden die in onze samenleving als onbehoorlijk worden beschouwd.’ Om tot een juiste straftoemeting te komen in deze zaak en in mogelijk volgende die aan U voorgelegd zullen worden, zult U zich moeten afvragen of en in hoeverre de methode door deze verdachte gebruikt, als onbehoorlijk moet worden beschouwd. De politieke achtergrond van deze zaak heeft daarmede niets uit te staan. Beslissend voor de straftoemeting is de wijze waarop de verdachte de betreffende afbeelding heeft verkregen, niet het gebruik wat door De Telegraaf van deze afbeelding is gemaakt en het doel wat daarmede werd nagestreefd. Luns, de nato, de Russische diplomaten en Oltmans zelf spelen daarbij geen rol. Trouwens de bedoeling van deze verdachte was alleen om een foto te maken, waar De Telegraaf misschien interesse voor had. Daarbij heeft hij geen scrupules, dat blijkt overduidelijk uit zijn reeds eerder door mij in ander verband geciteerde verklaring bij de r.c.: ‘als ik foto's maak van mensen vraag ik mij niet af wat ze er van vinden. Ik vraag mij ook niet af of ze zich door een eventuele publicatie benadeeld kunnen voelen.’ Ik denk niet dat dit tekenend is voor deze verdachte alleen. Vermoedelijk gaan velen in de branche van de nieuwsgaring van dit standpunt uit, misschien min of meer onbewust. Het is aan U door Uw straftoemeting aan deze verdachte en aan vele anderen die in dezelfde verleiding komen te verkeren duidelijk te maken, dat ze zich onder bepaalde omstandigheden wèl moeten afvragen, wat de mensen die ze fotograferen er van vinden, dat ze zich wèl moeten afvragen of die mensen door een eventuele publicatie benadeeld kunnen voelen, namelijk in die gevallen waarin, om met de Memorie van Toelichting te spreken ‘men deze mensen bespiedt in situaties waarin zij zich onbespied mogen wanen en zij dit bespieden als een inbreuk op hun persoonlijke levenssfeer ervaren.’ Dit moet hen evenzeer geleerd worden als U een andere categorie van personen, die mensen die volstrekt geen misbruik van alcohol maken, de gezelligheidsdrinkers geleerd heeft dat het onder bepaalde omstandigheden, namelijk wanneer men nog een auto besturen moet, niet geoorloofd is een overigens volstrekt niet onoirbare hoeveelheid alcohol te consumeren. Uw straftoemeting kan dit doel slechts bereiken wanneer zij zodanig is dat deze straf niet op anderen afgewenteld kan worden, waarvoor in deze zaken een gerede kam bestaat. De mogelijkheid dat de geldboete betaald wordt door een werkgever als beroepsonkosten is niet gering. Het komt mij daarom voor dat een vrijheidsstraf de meest geëigende strafoplegging is. Deze verdachte is ondanks dat deze strafbepaling voor het eerst wordt toegepast toch een recidivist. Bij een vorige gelegenheid is hij, om een foto te kunnen maken zover gegaan, dat hij een veroordeling wegens huisvredebreuk opliep. Toch ben ik van oordeel dat een onvoorwaardelijke vrijheidsstraf hier niet op zijn plaats is, ook al heeft de vorige varoordeling weinig afschrikwekkend gewerkt. Ik wijs deze vrijheidsstraf dan ook niet zo zeer af om redenen gelegen in de persoon van deze verdachte als wel omdat ik er sterk aan twijfel, of de gemiddelde burger deze normoverschrijding wel zo erg vindt dat zij een onvoorwaardelijke vrijheidsstraf rechtvaardigt. Een straftoemeting die niet meer als rechtvaardig wordt ondervonden zal zijn doel, bevestiging van de norm, voorbij schieten. Dit alles overwegende heb ik de eer te requireren, dat de verdachte zal worden veroordeeld tot één week voorwaardelijke gevangenisstraf, met een proeftijd van drie jaar. De heer W.L. Oltmans, Journalist te Amsterdam, hierna te noemen klager, heeft zich bij een brief van 28 januari 1972 tot de Raad gewend met een klacht tegen P. Zonneveld, fotojournalist, en H. Goeman Borgesius, hoofdredacteur van De Telegraaf, beiden te Amsterdam, hierna te noemen betrokkenen. De klacht omvat, zakelijk weergegeven, het volgende. Op 18 januari 1972 had klager 's avonds in zijn woning een ontvangst georganiseerd voor drie Sowjet-diplomaten De door klager hiervoor eveneens uitgenodigde gast H.J.A. Hofland heeft daarbij toegang verschaft aan betrokkene P. Zonneveld, als fotograaf medewerker van De Telegraaf. Gewaarschuwd door een der andere bezoekers heeft klager - die voordien niet op de hoogte was van identiteit en functie van betrokkene - deze uitdrukkelijk verboden in zijn huis te fotograferen. Desondanks verscheen in De Telegraaf van 20 januari 1972 een foto, tijdens genoemde ontvangst naar klager veronderstelt heimelijk door betrokkene Zonneveld genomen, waarop twee der Sowjet-diplomaten en een der andere gasten zichtbaar zijn. Op 19 en 20 januari 1972 publiceerde De Telegraaf onder verantwoordelijkheid van betrokkene Goeman Borgesius artikelen onder de titels ‘Mengen Russen zich in acties tegen Luns? Drie attachés bij Oltmans' en ‘Onderhoud van Russen met Oltmans. Haagse kringen op hoogte van inhoud gesprek. Moskou wil Mr. Luns uit de nato’. Beide stukken wemelen volgens klager van insinuaties en onwaarheden waaruit zou moeten blijken dat hij voor het Sowjet-karretje zou zijn gespannen. Klager acht zich in zijn eer en goede naam als journalist geschaad. Hij verzoekt de Raad beide betrokkenen te veroordelen wegens het handelen in strijd met de journalistieke erecode. Tijdens het voorlopig onderzoek heeft betrokkene Goeman Borgesius aan de Raad bericht: ‘Naar aanleiding van uw schrijven d.d. 3 februari j.l. deel ik u mede dat onzerzijds geen enkele behoefte bestaat om te reageren op klachten van de heer Oltmans.’ Betrokkene Zonneveld heeft niet gereageerd op het verzoek, een verweerschrift in te dienen. Vervolgens heeft de voorzitter met bijstand van de secretaris een drietal personen gehoord, die aan zijn uitnodiging om hem in te lichten over het op 18 januari 1972 ten huize van klager voorgevallene gevolg hadden gegeven Daarna heeft de voorzitter het voorlopig onderzoek gesloten en de zaak naar de Raad verwezen. De Raad heeft de zaak behandeld ter zitting van 3 mei 1973, waar klagei is verschenen. Tegen beide betrokkenen, die niet zijn verschenen, heeft de Raad verstek verleend. Ter toelichting op zijn klacht zegt klager, dat het zwaartepunt ervan ligt in het feit, dat betrokkene Goeman Borgesius, nadat hem op 19 januari, als reactie op het eerste in de klacht genoemde artikel, door een der bij de ontvangst aanwezige gasten was meegedeeld dat dit artikel op tal van onjuistheden berustte, desondanks vervolgens in de editie van 20 januari van De Telegraaf een artikel heeft doen publiceren, berustend op dezelfde onjuistheden en nu vergezeld van de tegen klagers uitdrukkelijk verbod in te zijnen huize gemaakte foto. Vervolgens heeft klager een aantal passages in de artikelen aangegeven, die volgens hem onjuist en insinuerend ten aanzien van hem zijn. Nu betrokkene Goeman Borgesius geweigerd heeft medewerking te verlenen aan de behandeling van de klacht en betrokkene Zonneveld geen gevolg heeft gegeven aan de oproep voor de zitting heeft de Raad niet tot het inzicht kunnen komen dat aan de verdediging van de belangen van de betrokkenen voldoende recht kon wedervaren. De Raad onthoudt zich derhalve van het geven van een oordeel inzake de klacht. De Raad besluit inzake de weigering van betrokkene Goeman Borgesius om medewerking aan de behandeling van de klacht te verlenen en het niet verschijnen van betrokkene Zonneveld ter zitting de volgende verklaring ter publicatie te verstrekken aan het orgaan van de Nederlandse Vereniging van Journalisten ‘De Journalist’: ‘De heer W.L. Oltmans te Amsterdam heeft zich in januari 1972 tot de Raad voor de Journalistiek gewend mei een klacht tegen de heer P. Zonneveld, fotojournalist te Amsterdam, wegens het tegen het uitdrukkelijk verbod van klager in vervaardigen van een foto tijdens een ontvangst ten huize van klager, welke foto is gepubliceerd in De Telegraaf van 20 januari 1972, en tegen de heer H. Goeman Borgesius, hoofdredacteur van De Telegraaf, wegens het (doen) publiceren in de edities van 19 en 20 januari 1972 van dit blad van enige artikelen, die volgens klager wemelen van onjuistheden en insinuaties betreffende de te zijnen huize op 18 januari gehouden ontvanst voor een drietal Sowjet-diplomaten, waardoor klager zich in zijn eer en goede naam als journalist geschaad acht. Betrokkene Goeman Borgesius heeft geweigerd zijn medewerking aan de behandeling van deze klacht te verlenen; beide betrokkenen hebben aan de oproep om voor de Raad te verschijnen geen gevolg gegeven. De Raad heeft zich in verband daarmede van het geven van een oordeel inzake de klacht onthouden. Deze mededeling is verstrekt conform artikel 36 lid 2 en 3 van het Reglement voor de Raad.’   Aldus vastgesteld ter zitting van 3 mei 1973 door prof. mr Ch. J. Enschedé, voorzitter mevr. mr F. Klaver, drs J.M.M. van der Pluijm, drs H.W.M. van Run en drs A.A.V. Tummers, leden, in tegenwoordigheid van mr K. Helder als secretaris. 

  

  

  

  

  

 